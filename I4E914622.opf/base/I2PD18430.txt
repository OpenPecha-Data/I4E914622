༄༅།།ཕར་ཕྱིན་སྐབས་བཞི་པའི་སྡོམ་འགྲེལ་དང་
ཤེས་ཁྱད་བྱེད་ངོའི་མཚན་ཉིད་བཞིའི་
རྣམ་གཞག་བཞུགས་སོ།།
མཛད་པ་པོ། གུང་ཐང་བློ་གྲོས་རྒྱ་མཚོ།
འཇམ་དབྱངས་བསྟན་པའི་ཉི་མ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

༄༅།ཕར་ཕྱིན་སྐབས་བཞི་པའི་སྡོམ་འགྲེལ་དང་
ཤེས་ཁྱད་བྱེད་ངོའི་མཚན་ཉིད་བཞིའི་
རྣམ་གཞག་བཞུགས་སོ།།
མཛད་པ་པོ། གུང་ཐང་བློ་གྲོས་རྒྱ་མཚོ།
འཇམ་དབྱངས་བསྟན་པའི་ཉི་མ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་བསྒྲིགས།

རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་
ཆེན་པོའི་སྤྱི་གཙུག་ཏུ་ཆགས་པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར།
ཕ་སྤྲེལ་རྒན་དང་། མ་བྲག་སྲིན་གཉིས་ནས་མཆེད་པའི་བོད་མིའི་ཐོག་མ་བྱུང་བ་
ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་མིན་གྱི་རྩལ་ལ་
བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་
མུས་ལ། ལྷག་པར་དུས་རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་
པས་ཡོངས་སུ་ཁྱབ་པའི་ཆོས་ཀྱི་རྒྱལ་པོ་སྲོང་བཙན་སྒམ་པོ་ཞེས་བྱ་བའི་སྐྱེས་
མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་གི་མཐུ་ལས། བོད་ཀྱི་
ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་
ལས་འདས་པའི་ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ།
ཆེས་ངོ་མཚར་རྨད་དུ་བྱུང་བའི་བོད་ཀྱི་ཡི་གེ་འདི་བཞིན་ཐོག་མར་སྲོལ་གཏོད་
མཛད་ཅིང་། སྐྱེ་རྒུའི་ཕན་བདེའི་གཞི་རྩ་ནང་ཆོས་བོད་དུ་བསྒྱུར་འགོ་བརྩམས་
པ་དང་། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་བསམ་
ཡས་སུ་སད་མི་བདུན་གྱིས་ཐོག་དྲངས་རབ་བྱུང་གི་སྡེ་དང༌། སྒྲ་བསྒྱུར་སློབ་གྲྭ་
ཐོག་མར་བཙུགས་ནས་བློ་རིག་བཀྲ་བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་
འབྲེལ་རྒྱལ་ཁབ་ཁག་ནས་ནང་རིག་པ་གཙོ་བོར་གྱུར་པའི་རིག་གཞུང་སྙིང
བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་བརྒྱའི་སྒོ་
འཕར་ཡངས་པོར་ཕྱེ་བ་ནས་བཟུང༌། དུས་རབས་རིམ་པའི་ནང་ཡུལ་ཁམས་
འདིར་འཆད་རྩོད་རྩོམ་གསུམ་ལ་མངའ་བརྙེས་པའི་མཁས་གྲུབ་གཉིས་ལྡན་གྱི་
སྐྱེས་ཆེན་དམ་པ་ཇི་སྙེད་བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་བསྒྱུར་ཅིང་
གཏན་ལ་ཕབ་པ་དང་། གསར་རྩོམ་མཛད་པའི་བསྟན་བཅོས་ཐམས་ཅད་འུ་ཅག་

ལྟ་བུས་ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས།བོད་
ཁུལ་གྱི་གསུང་རབ་གླེགས་བམ་ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་
ལྷུན་པོའི་དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་ཀྱང་འུད་དུ་མི་ཆེ། དེ་
ལྟ་བུའི་རྩ་ཆེའི་རིག་གཞུང་རྨོངས་པའི་ནད་བརྒྱ་འཇོམས་པའི་སྨན་མཆོག་
བདུད་རྩི་ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་བུ་སྣུམ་
ཚོས་བཞིན་དུ་སིམས་པ་ནས་བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་
ཤེས་རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་གསུམ་དགེ་བཅུའི་ལས་ལ་
བརྩོན་པ་དང་། བྱམས་དང་སྙིང་རྗེས་རྒྱུད་དུལ་ཞིང༌། ཡ་རབས་དང་གཤིས་
བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་འཕགས་ཅན་ཞིག་ཏུ་
ཡར་རྒྱས་བྱུང་བའི་འབྲས་བུར། དེང་གི་དུས་སུའང་འཛམ་གླིང་ཤར་ནུབ་ལ་
གནས་པའི་སྲིད་འབྱོར་རིག་གསུམ་སྤྱི་དང་། ཡང་སྒོས་ཚན་རིག་རྩེར་སོན་གྱི་
ཡུལ་གྲུ་དག་གི་མི་སྣ་གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་
གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་ཡུལ་ཞིག་ཏུ་གྱུར་དོན་ཡང་དེ་
ལྟར་ལགས།
འོན་ཀྱང་འདས་པའི་ལོ་བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་
བཀང་སྟེ་ཡོན་དུ་ཕུལ་ན་ཡང་བླུ་ཐབས་བྲལ་བའི་གངས་ལྗོངས་ཀྱི་ཁྱད་ནོར་ཏེ།
གསུང་རབ་པར་ཤིང་དང་བཅས་པ་ཕལ་མོ་ཆེ་མེ་ལྷ་དང་ཆུ་ལྷའི་ཞལ་དུ་ཕུལ་
ཟིན་པ་དང་། ད་ལྟ་ལྷག་ལུས་བྱུང་བའི་གསུང་རབ་དག་ཀྱང་ཕལ་ཆེ་བ་དཔེ་
རྒྱུན་དཀོན་རིགས་ཤ་སྟག་ཏུ་གྱུར་སྟབས། རིག་གཞུང་དོན་གཉེར་བའི་སྤྱན་ལམ་
དུ་བསྟར་མ་ཐུབ་པས་གསུང་རབ་གྱི་དགོས་པ་ཇི་བཞིན་མ་གྲུབ་ཅིང་། དེ་བས་
ཉེན་ཚབས་ཆེ་བ་ནི་ད་དུང་འབྱུང་བཞི་སོགས་ཀྱི་གནོད་པས་ས་སྟེང་ནས་རྩ་
བརླག་མི་འགྲོ་བའི་ངེས་པ་མེད་གཤིས། འདི་ཀུན་བདག་སྲུང་གནད་འཁེལ་བྱ་རྒྱུ་
ནི་དེང་སྐབས་རིག་གནས་དངོས་རྫས་སྲུང་སྐྱོབ་ཀྱི་སྲིད་ཇུས་ཀྱི་དགོངས་དོན་

དང་ཡོངས་སུ་མཐུན་ཞིང་། གཞན་ལ་འགེལ་ཐབས་མེད་པའི་རང་ཅག་
ང་ཅག་ཁོ་ནའི་
འགན་འཁྲི་ཞིག་ཀྱང་ཡིན་པར་སེམས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་
གྱིས་སྤྱི་ལོ་༢་༧ལོར་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་
ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་བོད་ཡིག་དཔེ་དཀོན་མྱུར་སྐྱོབ་
དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་ཁྱད་ནོར་ཞེས་
པའི་དཔེ་ཚོགས་གསར་དུ་བསྒྲིགས་ཏེ། ཀྲུང་གོའི་བོད་རིག་པ་དཔེ་སྐྲུན་ཁང་
དང་། མི་རིགས་དཔེ་སྐྲུན་ཁང་། བོད་ལྗོངས་མི་དམངས་དཔེ་སྐྲུན་ཁང་སོགས་
ཀྲུང་དབྱང་རིམ་པ་དང་ལྗོངས་རིམ་པའི་ཚད་ལྡན་དཔེ་སྐྲུན་ཁང་ཁག་དང་
མཉམ་འབྲེལ་གྱིས་པར་སྐྲུན་ཞུས་དང་ཞུ་བཞིན་ཡོད་ཅིང་། ད་ཕན་ཡོངས་ཁྱབ་
འགྲེམས་སྤེལ་དང་ནང་ཁུལ་དཔྱད་གཞིར་པོད་ཕྲེང་སུམ་བརྒྱ་ལྷག་པར་བསྐྲུན་
ཟིན་ནས། རྒྱལ་བསྟན་ལ་སྲི་ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་
ཐུགས་འདུན་སྐོང་ཐབས་ཞུ་མུས་སུ་ཡོད་པ་དང་། མཁས་དབང་དང་ལྷག་བསམ་
ཅན་མང་པོས་བསྔགས་བརྗོད་ཀྱི་མེ་ཏོག་ཀྱང་འཐོར།
འདས་པའི་ལོ་ཟླའི་ནང་ངེད་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་
ཁག་གི་དབུ་ཁྲིད་ནས་གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་
མཁའ་ལྟར་ཡངས་ཤིང་། ལྷག་བསམ་དུང་ལྟར་དཀར་བའི་སྐྱེས་ཆེན་དུ་མས་ངོས་
ཚོའི་ལས་ཀར་གདེང་འཇོག་ཚད་མེད་དང༌། མ་ནོར་ལམ་སྟོན། མ་དཔེ་མཁོ་
འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་
རྒྱབ་སྐྱོར་རོགས་རམ་གནང་བར་རྗེས་སུ་ཡི་རངས་དང་། སྙིང་དབུས་ནས་ཐུགས་
རྗེ་ཆེ་ཞེས་ཞུ་བ་དང་ཆབས་ཅིག །འབྱུང་འགྱུར་ཡང་སེར་གཙུག་ནས་དགེ་ལུགས་
གསུང་འབུམ་གཙོ་བོར་གྱུར་པའི་རིས་མེད་གསུང་རབ་དཔེ་རྒྱུན་དཀོན་རིགས་
དང་། ཞིབ་འཇུག་ཚན་པ་ཁག་དང༌། སློབ་གྲྭ་ཁག་ལ་ཉེ་བར་མཁོ་བའི་རིག་

གཞུང་དཔེ་དེབ་དུ་མ་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་
པ་ལགས་ན། ལྷག་བསམ་རྣམ་དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་
མཁོ་འདོན་དང་། ང་ཚོའི་ལས་ཀར་རྩ་ཆེའི་ལམ་སྟོན་བཀའ་སློབ་མུ་མཐུད་ལྷུག་
སྩོལ་ཡོད་པ་མཁྱེན་ཞེས་ཞུའོ། །
སེར་གཙུག་ནང་བསྟན་དཔེ་རྙེང་འཚོལ་བསྡུ་ཕྱོགས་སྒྲིག་ཁང་ནས།

དཔེ་སྐྲུན་གསལ་བཤད།
གུང་ཐང་བློ་གྲོས་རྒྱ་མཚོ་མཆོག་ནི་མདོ་སྨད་དུ་རབ་བྱུང་བཅུ་བཞི་པའི་
ལྕགས་ཕག་( སྤྱི་ལོ་༡༨༥༡)ལོར་སྐུ་འཁྲུངས། སྐུ་ཆུང་དུས་ནས་སྐྱེས་སྦྱངས་ཀྱི་
ཤེས་རབ་ཆེས་ཆེར་འཕེལ་བས་མདོ་སྔགས་དང་རིག་གནས་སོགས་ལ་མཁས་
པའི་གྲགས་པ་ཕྱོགས་ཡོངས་ལ་ཁྱབ་པ་ཞིག་བྱུང་ཞིང༌། བླ་བྲང་བཀྲ་ཤིས་འཁྱིལ་
གྱི་དགེ་བཤེས་ཁྱད་དུ་འཕགས་པ་ཞིག་ཡིན། སྐུ་གཤེགས་པའི་ལོ་ཟླ་ཁ་གསལ་མ་
རྙེད་རུང་དགུང་ལོ་བརྒྱད་ཅུ་ལྷག་ཙམ་བཞུགས། མདོ་སྔགས་ཀྱི་བསྟན་བཅོས་
ཀྱང་མང་དུ་མཛད་པ་སྟེ། ཆོས་འདུལ་བ་རྒྱ་མཚོའི་དགོངས་དོན་གསལ་བར་བྱེད་
པའི་ཙིཏྟ་མ་ཎིའི་ཕྲེང་མཛེས་བློ་གསལ་མགུལ་རྒྱན་དང་། འདུལ་བ་མདོ་རྩ་བའི་
མཆན་འགྲེལ་དྲན་པའི་ཆུ་རྒྱུན། དབུ་མའི་མཐའ་དཔྱོད་ལུང་རིགས་གཏེར་
མཛོད་དགོངས་དོན་གསལ་བར་བྱེད་པའི་ཉིན་བྱེད་སྣང་བ། རྟགས་རིགས་ཀྱི་
མཐའ་དཔྱོད་དཀའ་གནད། བློ་རིག་གི་མཐའ་དཔྱོད་སོགས་དཀའ་གནད་ཅུང་
ཟད་བཤད་པ་རིན་ཆེན་ཕྲེང་བ། ཕར་ཕྱིན་སྐབས་བཞི་པའི་བསྡུས་དོན་གྱི་འགྲེལ་
པ་བློ་གསལ་མགྲིན་རྒྱན་སོགས་གསུང་འབུམ་པོད་བཅུ་ཕྲག་བཞུགས་པ་འདི་ག་
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྡུ་རུབ་
བྱས་པའི་གྲས་སུ་ཡོད། འཇམ་དབྱངས་བསྟན་པའི་ཉི་མ་ནི་ཧོར་གྱི་ཡུལ་དུ་
རབ་བྱུང་བཅུ་གཅིག་པའི་མེ་སྟག་( སྤྱི་ལོ་༡༦༨༦)ལོར་སྐུ་འཁྲུངས། དགུང་ལོ་
བདུན་པར་སྡེ་ཁྲི་རིན་པོ་ཆེའི་དྲུང་དུ་རབ་བྱུང་བསྒྲུབས་ཏེ་ཆོས་སྒོར་ཞུགས་ནས།
ཡི་གེའི་འབྲི་ཀློག་སོགས་ལ་སྦྱངས་པ་མཛད། དགུང་ལོ་བཅུ་གཉིས་ལ་བླ་མ་
འཇམ་དབྱངས་ཀྱི་དྲུང་དུ་བྱམས་ཆོས་སྡེ་ལྔ་དང་དབུ་མ་རིགས་ཚོགས་དྲུག་སོཊ་
ཚིག་རྒྱུགས་ཕུལ་ཏེ་ལེགས་སོ་ཐོབ། དགུང་ལོ་བཅུ་དྲུག་ལ་བློ་རིག་དང་རྟགས་
རིགས་སོགས་ཚད་མའི་སྐོར་ལ་འབེལ་གཏམ་མཛད་ནས་གཞུང་ཆེན་བཀའ་པོད་

ལྔར་ཐུགས་གཉེར་མཛད། དགུང་ལོ་ཉེར་ལྔ་ལ་འཇམ་དབྱངས་བཞད་པ་ངག་
དབང་བརྩོན་འགྲུས་ཀྱི་བཀའ་བཞིན་མཛོད་དང་འདུལ་བ་ལ་ཐུགས་གཉེར་
མཛད་ནས་མཁས་པའི་གྲགས་པ་ཐོབ། རྗེ་འདི་སྐུ་ན་ཕྲ་དུས་བླ་བྲང་བཀྲ་ཤིས་
འཁྱིལ་ལ་སློབ་གཉེཪ་མཛད་ཅིང་། རྗེས་སོར་ཧོར་སོག་གི་ཡུལ་ཁལ་ཁ་སོགས་སུ་
བཞུགས་པ་དང་། སྐུ་ཚེའི་མཇུག་ཙམ་ལ་རྒྱ་ནག་རི་བོ་རྩེ་ལྔར་ཕེབས། རྗེ་འདི་སྐུ་
གཤེགས་པའི་དུས་ཚོད་རྣམ་ཐར་སོགས་ནས་མ་རྙེད་པས་འབྲིར་མ་སྤོབས།
གསུང་འབུམ་པོད་གསུམ་བཞུགས་པ་འདི་ག་སེར་གཙུག་ནང་བསྟན་དཔེ་རྙིང་
འཚོལ་བསྡུ་ཕྱོགས་སྒྲིག་ཁང་གིས་བསྡུ་རུབ་བྱས་པའི་གྲས་སུ་ཡོད།  ཿ ད་ལམ་
པར་སྐྲུན་ཞུས་པའི་གུང་ཐང་བློ་གྲོས་རྒྱ་མཚོས་མཛད་པའི་ཕར་ཕྱིན་སྐབས་
བཞི་པའི་བསྡུས་དོན་གྱི་འགྲེལ་པ་བློ་གསལ་མགྲིན་རྒྱན་སྐལ་བཟང་རེ་བ་ཀུན་
སྐོང་》དང་། · འཇམ་དབྱངས་བསྟན་པའི་ཉི་མས་མཛད་པའི་ཤེས་ཁྱད་བྱེད་
ངོའི་མཚན་ཉིད་བཞིའི་རྣམ་གཞག་ཡུམ་དོན་ཀུ་མུད་བཞད་པའི་ལེགས་བཤད་
ཟླ་ཟེར་སྣང་བ་ཞེས་བྱ་བ།ཞེས་བྱ་བ་གཉིས་སེ་ར་ཐེག་ཆེན་གླིང་གི་གཞུང་
གསར་འཛིན་གྲྭའི་བློ་གསར་བ་རྣམས་ཀྱི་ཐུགས་འདུན་ལྟར། རྒྱ་ཆེའི་གཞུང་ཆེན་
སློབ་གཉེར་བའི་དགོས་མཁོ་ཉག་གཅིག་ཏུ་དམིགས་ཏེ། རྗེ་དེ་གཉིས་ཀྱི་གསུང་
འབུམ་ནས་ཁོལ་དུ་ཕྱུངས་ནས་བསྒྲིགས་ཤིང་། ཕར་ཕྱིན་སྐབས་བཞི་པའི་སྡོམ་
འགྲེལ་གྱི་སྡོམ་ཚིག་རྣམས་ཀྱང་ཡིག་གཟུགས་ཅུང་ཆེ་བའི་སྒོ་ནས་གཞུང་གི་ཐད་
སོ་སོར་བཏོན་ཡོད་པ་བཅས་རང་བློས་གང་ཐུབ་ཀྱིས་སྲི་ཞུ་སྒྲུབ་ཁུལ་ལགས་
ཀྱང་།ད་དུང་ཡིག་ནོར་སོགས་སྐྱོན་དང་ནོར་འཁྲུལ་མི་ཉུང་བ་ཞིག་འབྱུང་ངེས་
པས། རྒྱ་ཆེའི་གཞུང་ཆེན་འཆད་ཉན་པ་རྣམས་ཀྱིས་ལེགས་སྤེལ་ཉེས་འགོག་གི་
དགོངས་འཆར་ལྷུག་པོར་གནང་རྒྱུའི་འདུན་པ་སྙིང་དབུས་སུ་བཅངས་བཞིན་
ཡོད་ལགས།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།

དཀར་ཆག
ཕར་ཕྱིན་སྐབས་བཞི་པའི་བསྡུས་དོན་གྱི་འགྲེལ་པ་བློ་གསལ་མགྲིན་
རྒྱན་སྐལ་བཟང་རེ་བ་ཀུན་སྐོང་ཞེས་བྱ་བ་བཞུགས་སོ། །……………………………(1)
ཤེས་ཁྱད་བྱེད་ངོའི་མཚན་ཉིད་བཞིའི་རྣམ་བཞག་ཡུམ་དོན་
ཀུ་མུད་བཞད་པའི་ལེགས་བཤད་ཟླ་ཟེར་སྣང་བ་
ཞེས་བྱ་བ་བཞུགས་སོ། །………………………………………..(251)

༄༅། །ཕར་ཕྱིན་སྐབས་བཞི་པའི་བསྡུས་དོན་གྱི་འགྲེལ་པ་
བློ་གསལ་མགྲིན་རྒྱན་སྐལ་བཟང་རེ་བ་
ཀུན་སྐོང་ཞེས་བྱ་བ་བཞུགས་སོ། །
ན་མོ་གུ་རུ་མཉྫུ་གྷོ་ཥཱ་ཡ།
ཤེས་རབ་ཕ་རོལ་ཕྱིན་གཞུང་ཟབ་མོའི་དོན། །
རྒྱ་མཚོའི་གོས་ཅན་ཁྱབ་པར་སྤེལ་མཛད་པ། །
ཡབ་སྲས་ལྔ་ལ་སྙིང་ནས་གསོལ་འདེབས་ཀྱི། །
ཡུམ་དོན་འབྱེད་པའི་བློ་གྲོས་སྣང་བ་སྩོལ། །
མཉམ་མེད་ཐུབ་དབང་མི་ཕམ་འཇམ་དཔལ་དབྱངས་དང་འཕཊ་
སེང་ཞབས། །བློ་བཟང་རྒྱལ་བ་གཉིས་པ་བརྒྱུད་པར་བཅས་དང་ཁྱད་
པར་དུ། །བཞད་པའི་རྡོ་རྗེ་དཱི་བཾ་མཚན་ཅན་རྣམ་གཉིས་གཙུག་བསྟེན་
ནས། །དེ་ཡི་ལེགས་བཤད་དབྱར་རྔ་སྒྲོགས་ཀྱི་མདོངས་མཐའི་ཚོགས་
རྣམས་ཉོན། །
དེ་ལ་འདིར་བསྟན་བཅོས་མངོན་པར་རྟོགས་པའི་རྒྱན་གྱི་སྐབས་
བཞི་པའི་བསྡུས་དོན་གྱི་དགོངས་པ་འགྲེལ་བ་ལ་གསུམ། བཤད་པ་ལ་
འཇུག་པའི་ཡན་ལག་མཆོད་པར་( ༢ན) བརྗོད་ཅིང་འཕྲིན་ལས་བཅོལ་
བ་དང་། ཚིག་དོན་རྒྱས་པར་བཤད་པ། མཇུག་གི་དོན་ནོ། །
དང་པོ་ནི།
སྡོམ། སྦྱོར་བཞིའི་རིན་ཆེན་རྡུལ་བརྩེགས་རི་བོའི་སྤོར། །

སྒྲིབ་བྲལ་དབྱིངས་རིག་དབྱེར་མེད་ལྡིང་ཁང་ན། །
ལྔ་ལྡན་ལོངས་སྤྱོད་རྫོགས་པའི་འཆི་མེད་གཙོ། །
སྣང་བརྙན་བྱེ་བ་བརྒྱར་འགྱེད་དེས་སྐྱོངས་ཤིག །
ཅེས་ཚིགས་བཅད་གཅིག་བྱུང༌། སྦྱོར་བཞིའི་རིན་པོ་ཆེ་སྣ་བཞིའི་
རྡུལ་བརྩེགས་པའི་རིའི་རྒྱལ་པོའི་སྤོར་ཏེ་མཐར་ཕྱིན་པའི་རྩེར་སྒྲིབ་
གཉིས་དང་བྲལ་བའི་དབྱིངས་ངོ་བོ་ཉིད་སྐུ་དང་། ཇི་ལྟ་ཇི་སྙེད་ཀུན་
ཅིག་ཅར་མཁྱེན་པའི་རིག་པ་ཡེ་ཤེས་ཆོས་ཀྱི་སྐུ་དབྱེར་མེད་པའི་ལྡིང་
ཁང་སྟེ་རྣམ་པར་རྒྱལ་བའི་ཁང་བཟང་ན། ངེས་པ་ལྔ་ལྡན་གྱི་ལོངས་
སྤྱོད་རྫོཊ་པའི་སྐུ་འཆི་མེད་གཙོ་བོ་སྟེ་ལྷའི་དབང་པོའི་བརྒྱ་བྱིན་སྤྲུལ་
པའི་སྐུའི་སྣང་བརྙན་བྱེ་བ་བརྒྱར་འགྱེད་ཅེས་གཟུགས་ཅན་གྱི་རྒྱན་
བྱས་སོ། །དེས་སྐྱོངས་ཤིག་ཅེས་པ་འཕྲིན་ལས་བཅོལ་བའོ། །
གཉིས་པ་ལ། མཚམས་སྦྱར་བ་དང་། ལེའུའི་གཞུང་བཤད་པ་
གཉིས། དང་པོ་ནི།
སྡོམ། གཞི་ཤེས་མཇུག་སྡུད་མདོ་ཚན་བཅུ་དགུ་སོགས། །
སྤྱོད་པ་ཁྱད་པར་ཅན་གྱི་ལེའུ་ཡི། །
ཚན་གསུམ་གྱི་མཁྱེན་གསུམ་གསུམ་པོ་རྫོགས་པ་ཡིན་པར་བསྟན་ཟིན་ནས།།ག
ཡུམ་བར་( ༢༠) པ་ལས། རབ་འབྱོར་ཡུམ་འདི་ནི་ཆོས་གང་ཡང་
ཐོབ་པར་བྱེད་པ་མ་ཡིན། ནས། ད་ལྟར་འབྱུང་བར་བྱེད་པ་མ་ཡིན་ནོ།།
ཞེས་པའི་བར་གྱི་དུས་གསུམ་གཅིག་ཏུ་བྱས་པའི་གཞི་ཤེས་མཇུག་
སྡུད་ཀྱི་མདོ་ཚན་བཅུ་དགུ་དང་། སོགས་སྒྲས་ལམ་ཤེས་དང་རྣམ་

མཁྱེན་མཇུག་སྡུད་ཀྱི་མདོ་ཚན་གཉིས་དང་བཅས་སྤྱོད་པ་ཁྱད་པར་
ཅན་གྱི་ལེའུ་ཡི་ནང་གི་མདོ་ཚན་གསུམ་གྱིས་མཁྱེན་གསུམ་རྗོད་པར་
བྱེད་པའི་སྐབས་སུ་རབ་འབྱོར་མཐའ་གཉིས་རྣམ་དག་སྤྱོད་པ་ཁྱད་
པར་ཅན་གྱི་ལེའུ་གསུམ་གྱི་བརྗོད་དོན་མཁྱེན་པ་གསུམ་པོ་རྫོགས་པ་
ཡིན་པར་བསྟན་ཟིན་པར་བཤད་ནས། མཚམས་སྦྱོར་གྱི་གཞུང་འདིས་
སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་མཐའ་དག་བཤད་
ཟིན་པས་སླར་ཡང་བསྟན་ན་ཟློས་པར་འགྱུར་རོ་ཞེས་པའི་རྩོད་པ་
ཁོང་ནས་བསུས་ཏེ། ལན་དུ།
སྡོམ། དེ་ཡང་ཐོས་ཙམ་མིན་པར་བསྒོམ་དགོས་ཕྱིར། །
དབང་དུ་བྱ་ཕྱིར་ཡང་ཞེས་གསུངས་པ་ལས། །
གཞུང་ལ་སྦྱར་ནས་ཡང་སྒྲ་རྗེས་གཅོད་འཁྲུལ། །
དང་པོ་གསུམ་དུ་མཁྱེན་གསུམ་གྱི་རྣམ་པ་དེ་ཡང་ཐོས་བསམ་གྱིས་
ཤེས་པར་བྱ་བ་ཙམ་མིན་པར་སོ་སོར་དགོས་པའི་ཕྱིར་བསྟན་པར་མ་
ཟད། འདིར་དབང་དུ་བྱ་བའི་ཕྱིར་ཡང་ཞེས་གསུངས་པ་ལས་བཟློག་
སྟེ། ཐོས་བསམ་ཙམ་དང་སྒོམ་པ་ཙམ་སྟོན་པའི་གཞུང་ལ་སོ་སོར་སྦྱར་
ནས་ཡང་སྒྲ་རྗེས་མ་སྐབས་བཞི་པས་བསྒོམ་པ་ཙམ་སྟོན་པར་གཅོད་
པ་སྟེ་སྦྱར་བ་འཁྲུལ་ཏེ། རྣམ་བཤད་ལས། ཐོས་བསམ་དང་ཉམས་ལེན་
གྱི་གཞུང་སོ་སོར་གཅོད་པ་རྣམ་པ་ཐམས་ཅད་དུ་མི་རིགས་སོ། །ཞེས་
གསུངས་པའི་ཕྱིར།
སྡོམ། ལོ་ཆེན་མཚམས་སྦྱོར་གཞུང་ཚིག་སྔ་ཕྱི་ལ། །
ཤེས་དང་སྒོམ་པའི་སྒྲ་ལས་མ་བྱུང་ཕྱིར། །

དེ་དེ་ཙམ་ཕྱིར་ཡིན་པས་མི་ཟློས་ལོ། །
ལོ་ཆེན་གྱིས་དེ་ལྟར་སྦྱར་ཏེ་མཚམས་སྦྱོར་གྱི་(༣ན) གཞུང་ཚིག་སྔ་
མ་ལ་ཤེས་པ་ནི་ཞེས་དང་། ཕྱི་མ་ལ་སྒོམ་པར་བྱེད་པས་ཞེས་ཤེས་པ་
དང་སྒོམ་པའི་སྒྲ་ལས་མ་བྱུང་བའི་ཕྱིར་དང་། དང་པོ་གསུམ་གྱི་དེ་
ཐོས་བསམ་གྱི་ཆེད་ཙམ་དང་བཞི་པའི་དེ་བསྒོམ་པ་ཙམ་གྱི་ཕྱིར་ཡིན་
པས་མི་ཟློས་ཟེར། ལོ་ཞེས་པ་མ་རངས་པའོ། །
དེ་མི་འཐད་དེ།
སྡོམ། གང་ཐོས་དེ་ཉིད་བསྒོམ་བྱར་གཞུང་བརྒྱས་འགྲུབ། །
ལ་ལ་དང་པོ་གསུམ་དུ་མཁྱེན་གསུམ་གྱི། །རྣམ་པ་མི་གསལ་ཕྱིར་ན་མི་ཟློས་ཟེར། ། 
གཞུང་གང་གིས་ཐོས་བསམ་བྱེད་ཚུལ་བསྟན་པ་དེ་ཉིད་ཀྱིས་བསྒོམ་
པར་བྱ་ཚུལ་བསྟན་དགོས་པར་ཡིག་ཆར་དྲངས་པའི་དགོངས་འགྲེལ་
དང་མདོ་སྡེ་རྒྱན་སོགས་གཞུང་བརྒྱ་སྟེ་མང་པོས་འགྲུབ་པའི་ཕྱིར་རོ། །
ལ་ལ་དང་པོ་གསུམ་དུ་མཁྱེན་གསུམ་གྱི་རྣམ་པ་མི་གསལ་བའི་ཕྱིར་ན་
མི་ཟློས་ཟེར་བ།
སྡོམ། རྒྱུ་འབྲས་ལ་སོགས་དོན་དང་ལམ་གསུམ་སོགས། །
ཤེས་རྣམ་ཅི་རིགས་དེར་ཡང་གསལ་ཕྱིར་མིན། །
སྐབས་དང་པོར་སེམས་བསྐྱེད་རྒྱུ་འབྲས་ལ་སོཊ་པ་དོན་རྣམ་དང་།
གཉིས་པར་ལམ་ཤེས་གསུམ་སོགས་དང༌། གསུམ་པར་གཞི་ཤེས་ཀྱི་
ཤེས་རྣམ་ཅི་རིགས་དེར་ཡང་གསལ་བའི་ཕྱིར་དེ་ལྟར་མིན་ནོ། ། རང་ལུགས་ལ། 

སྡོམ། རང་ལུགས་ཡུལ་ངོས་བྱེད་ལས་གསུམ་ཕྱིར་ཏེ། །
ཐོར་བུར་ཕྱེ་བ་འདིར་བསྡུས་བསྡུས་བསྒོམ་ཕྱིར། །
སྐབས་འདིས་ལྷན་ཅིག་གསུངས་ལ་ཐོར་བུའི་དོན། །
ཚང་བ་ལས་ཀྱང་ལྷག་ཕྱིར་འདིས་ཆོག་གོ །
རྒྱན་སྣང་ལྟར་འགྲེལ་ཆུང་འདིའི་མཚམས་སྦྱར་གྱིས་ཀྱང་། ཡུལ་ངོ་
བོ་བྱེད་ལས་གསུམ་གྱིས་ཟློས་སྐྱོན་མེད་པའི་ལན་གསུངས་པའི་ཕྱིར་ཏེ།
དང་པོ་ནི། དང་པོ་གསུམ་དུ་མཁྱེན་གསུམ་གྱི་རྣམ་པ་ཡུལ་གྱི་སྒོ་ནས་
ཐོར་བུར་ཕྱེ་ནས་བསྟན་པ་དང༌། འདིར་ཕྱོགས་གཅིག་ཏུ་བསྡུས་ནས་
བསྟན་པའི་དགོས་པ་ནི། · རིམ་བཞིན་སོ་སོར་བསྒོམ་པ་དང་རྣམ་པ་མ་
ལུས་པ་ཐུན་གཅིག་ལ་བསྡུས་ནས་བསྒོམ་པའི་དབང་ཐོབ་པའི་ཆེད་
ཡིན་པའི་ཕྱིར། རྣམ་བཤད་ལས། འོ་ན་ཕྱི་མ་ཉིད་བསྟན་པས་ཆོག་
མོད་( ༣༠)ཅེས་ན་ཞེས་པ་ལྟར། བཞི་པའི་སྐབས་འདིའི་རྣམ་པ་
ལྷན་ཅིག་ཏུ་བསྒོམ་ཚུལ་གསུངས་པ་ལ་དང་པོ་གསུམ་དུ་རྣམ་པ་ཐོར་
བུར་བསྒོམ་ཚུལ་གསུངས་པའི་དོན་ཚང་བར་མ་ཟད་དེ་ལས་ཀྱང་།
ཐུན་གཅིག་ལ་མ་ལུས་པར་བསྒོམ་པར་ལྷག་པའི་ཕྱིར་བཞི་པ་འདི་
ཙམ་བསྟན་པས་ཆོག་གོ་ཞེ་ན།
དེའི་ལན་དུ།
སྡོམ། མ་ཡིན་མཁྱེན་གསུམ་སོ་སོའི་མཚན་ཉིད་དང༌། །
སྒོམ་བྱེད་སྦྱོར་ཤེས་དགོས་པ་གཞན་ཕྱིར་ཏེ། །
ལྡོག་ཆ་ཙམ་དང་སྒོམ་བྱེད་ཀྱིས་བསྙད་ཕྱིར། །
གསུམ་པ་བྱེད་ལས་སྒོས་ཀྱང་མི་མཚུངས་ཏེ། །

དེ་ཞི་བ་དང་གཉེན་པོའི་སྒྲས་བསྟན་ཕྱིར། ། 
རིམས་ནད་ཞི་དང་ཞི་བའི་ཐབས་བརྗོད་བཞིན།
དེ་ཙམ་གྱིས་ཆོག་པ་མ་ཡིན་ཏེ། གཉིས་པ་ངོ་བོའི་སྒོ་ནས་ཀྱང་
དང་པོ་གསུམ་དུ་མཁྱེན་གསུམ་སོ་སོའི་མཚན་ཉིད་ཤེས་པའི་དགོས་
པ་དང་། བཞི་པར་སྒོམ་བྱེད་ཀྱི་སྦྱོར་བ་ཤེས་པའི་དགོས་པ་སྔ་མ་ལས་
གཞན་ཡོད་པའི་ཕྱིར་ཏེ། དང་པོ་གསུམ་དུ་མཁྱེན་པ་གསུམ་གྱི་ངོ་བོའི་
ལྡོག་ཆ་ཙམ་དང་བཞི་པར་མཁྱེན་གསུམ་གྱི་རྣམ་པ་སྒོམ་བྱེད་ཀྱི་ལྡོག་
ཆ་ནས་བསྙད་པ་སྟེ་བསྟན་པའི་ཕྱིར། གསུམ་པ་བྱེད་ལས་ཀྱི་སྒོ་ནས་
ཀྱང་བསྟན་ཚུལ་དང་དགོས་པ་མི་མཚུངས་ཏེ། དང་པོ་གསུམ་དུ་
མཁྱེན་པ་གསུམ་པོ་དེ། · རང་རང་གི་ལྡོག་ཟླ་ཞི་བ་དང་སྟེ་ཟིལ་གྱིས་
མནན་ནས་དེའི་ཞེན་ཡུལ་མེད་པ་མངོན་སུམ་དུ་རྟོགས་པའི་ཆ་ནས་
བསྟན། བཞི་པར་དེ་ཞི་བྱེད་ཀྱི་གཉེན་པོའི་སྒྲས་བཤད་པའི་ཕྱིར།
དཔེར་ན་རིམས་ནད་ཞི་བ་དང༌། དེ་ཞི་བའི་ཐབས་སྨན་སྦྱོར་སོགས་
བརྗོད་པ་བཞིན་ནོ། །དེའི་དགོས་པ་ཡང་རིམ་བཞིན་མཁྱེན་གསུམ་
རང་རང་གི་སྤང་བྱ་དང་བྲལ་ཚུལ་ཤེས་ནས་སྒོམ་པ་དང་། དེ་ཞི་བྱེད་
ཀྱི་གཉེན་པོ་སོ་སོར་ཤེས་ནས་བསྒོམ་པའི་ཚད་ཡིན་ནོ། །འདི་རྣམ་
བཤད་ལྟར་ཡིན་ལ་གསེར་འཕྲེང་ལས་བུ་ཊཱིཀ་དང་ཉ་ཊཱིཀ་ལྟར་
མཁྱེན་གསུམ་གྱི་འོག་ཏུ་རྣམ་( ༤ན) རྫོགས་སྦྱོར་བ་གསུངས་པའི་དགོས་
པ་ཡོད་དེ། དང་པོ་གསུམ་དུ་གསུངས་པའི་མཁྱེན་གསུམ་གྱི་རྣམ་པ་
ཐོས་བསམ་གྱིས་སོ་སོར་ཤེས་པའི་གང་ཟག་གིས་དེ་ཐོས་བསམ་གྱིས་
ཤེས་པ་ཙམ་དུ་མ་ཟད། ནི་སྟེ་ངེས་པར་སྒོམ་བྱུང་གི་དབང་དུ་བྱ་བའི་

ཕྱིར་ཡང་མཁྱེན་གསུམ་གྱི་རྣམ་པ་ཐམས་ཅད་བསྡུས་ནས། བསྒོམ་
དགོས་པའི་རྒྱུ་མཚན་གྱིས་སོ་ཞེས་ཟློས་སྤོང་ལ་མ་སྦྱར་བར་དགོས་པ་
ཙམ་ལ་སྦྱར་བ། རྒྱན་སྣང་ལས། ཡོངས་སུ་ཤེས་པར་གྱུར་པའི་ཐམས་
ཅད་མཁྱེན་པ་ཉིད་གསུམ་པོ་དབང་དུ་བྱ་བའི་ཕྱིར་ཡང་། ཞེས་པ་
དང་འགྲིག་སྟེ། དེར་ཟློས་སྤོང་སྐབས་བཞི་པའི་མཇུག་ཏུ་གསུངས་
པའི་ཕྱིར། འགྲེལ་ཆུང་གིས་རྒྱན་སྣང་གི་གོང་འོག་གཉིས་ཀའི་དོན་
བསྡུས་ནས་གསུངས་སོ། །ཁོ་ན་རེ། རྣམ་མཁྱེན་གྱི་མི་མཐུན་ཕྱོགས་
ཡོད་པར་ཐལ། མཐའ་དཔྱོད་ལས། མི་མཐུན་ཕྱོགས་དང་བྲལ་ཚུལ་
དང་། །ཞེས་གསུངས་པའི་ཕྱིར་ན་མ་ཁྱབ་སྟེ། ལམ་གྱི་མི་མཐུན་ཕྱོགས་
སམ་སྤང་བྱ་ལ་བྱེད་པའི་ཕྱིར་རོ། །
སྡོམ། དང་པོ་བསྡུས་སྒོམ་དོན་ཡང་ལོ་ཆེན་གྱིས། །
གཞི་ཡི་ཉེར་བདུན་ལམ་གྱི་སུམ་ཅུ་དྲུག །
རྣམ་ཐར་རྣམ་གསུམ་བར་ཆད་མེད་ལམ་བཞི།
དེ་བཞིན་ཉིད་བཅས་དོན་དམ་དོན་གཅིག་ལས། །
སྟོང་དང་བདག་མེད་གཞི་ལམ་དབྱེ་བས་བཞི། །
སེམས་དཔར་རྗེས་མཐུན་རྣམ་མཁྱེན་རྣམ་པའི་སྟོང་། །
ལྔ་པོ་སྟོང་པ་ཉིད་ཀྱི་རྣམ་པའོ། །
དང་པོ་མཚམས་སྦྱར་གྱི་དོན་དེ་ལྟར་བཤད་པར་མ་ཟད་བསྡུས་
སྒོམ་གྱི་དོན་ཡང་ལོ་ཆེན་བློ་ལྡན་ཤེས་རབ་ཀྱིས་གཞི་ཤེས་པ་ཡི་རྣམ་
པ་ཉེར་བདུན། ལམ་ཤེས་ཀྱི་རྣམ་པ་སུམ་ཅུ་སོ་དྲུག །རྣམ་མཁྱེན་གྱི་
རྣམ་པའི་རྣམ་ཐར་གྱི་སྒོའི་རྣམ་པ་གསུམ། སྤོང་ལམ་བར་ཆད་མེད་

ལམ་བཞི་དེ་བཞིན་ཉིད་ཀྱི་ཤེས་རྣམ་དང་བཅས་དོན་དམ་པའི་རྣམ་
པ་དོན་( ༤༠) གཅིག་ལས། སྟོང་པ་དང་བདག་མེད་པ་གཉིས་ལ་གཞི་
ཤེས་ལམ་ཤེས་ཀྱི་རྣམ་པའི་དབྱེ་བས་བཞི། སེམས་དཔར་ཡོད་པ་དང་
རྗེས་སུ་མཐུན་པའི་རྣམ་མཁྱེན་གྱི་རྣམ་པའི་རྣམ་པར་ཐར་པའི་སྒོ་
སྟོང་པ་ཉིད་ཀྱི་རྣམ་པ་སྟེ་ལྔ་པོ་རྣམ་པར་ཐར་པའི་སྒོ་སྟོང་པ་ཉིད་ཀྱི་
རྣམ་པའོ། །
སྡོམ། གཞི་ལམ་དབྱེ་བས་འགོག་ལམ་ཞེ་གཉིས་དང༌། །
རྣམ་པའི་མཚན་མེད་འགོག་ལམ་བར་ཆད་མེད། །
ཞེ་ལྔ་མཚན་མེད་དོ་སྨོན་མེད་བཅོ་བརྒྱད་དེ།
སྡུག་ཀུན་གཞི་ལམ་དབྱེ་བས་བཅུ་དྲུག་སྟེང་། །
ཀུན་འབྱུང་བར་ཆད་མེད་དང་སྨོན་མེད་དོ། །
གཞི་ཤེས་ལམ་
་ཤེས་ཀྱི་དབྱེ་བས་འགོག་ལམ་གྱི་རྣམ་པ་ཞེ་གཉིས་
དང་རྣམ་མཁྱེན་གྱི་རྣམ་པའི་རྣམ་པར་ཐར་པའི་སྒོ་མཚན་མེད་དང་
འགོག་ལམ་གྱི་བར་ཆད་མེད་ལམ་གཉིས་ཏེ་ཞེ་ལྔ་རྣམ་པར་ཐར་པའི་
སྒོ་མཚན་མེད་དོ། །རྣམ་པར་ཐར་པའི་སྒོ་སྨོན་མེད་ལ་བཅོ་བརྒྱད་
ཡོད་དེ། སྡུག་ཀུན་ལ་གཞི་ཤེས་ལམ་ཤེས་ཀྱི་རྣམ་པའི་དབྱེ་བས་བཅུ་
དྲུག་གི་སྟེང་དུ་ཀུན་འབྱུང་གི་བར་ཆད་མེད་ལམ་དང་རྣམ་པར་ཐར་
པའི་སྒོ་སྨོན་མེད་དོ། །
ཚུལ་འབྱུང་ནུག། དུབ།
སྡོམ། སྟོང་མཚན་ཐུན་མོང་སྡུག་བསྔལ་དངོས་ཉིད་མེད། །
གསུམ་གའི་ཐུན་མོང་དེ་བཞིན་ཉིད་རྣམ་སྟེ། །
ཐུན་མོང་རྣམ་ཐར་ཀྱང་བསྡུས་གཅོ་བོ་ནི། ། ཀཱ ཎྜ བ རཱ ཎ ཏུན

ལྷག་མ་ཆོས་ཅན་རྣམ་པ་བརྒྱ་གཉིས་བཅས། །
ངོ་བོ་རྒྱུ་འབྲས་བདེན་སྟོང་སྤྲོས་བྲལ་དུ། །
བསྡུས་ནས་བསྒོམ་པ་བསྡུས་སྒོམ་དོན་དུ་འདོད། །
དེ་དག་རྣམ་པར་ཐར་པའི་སྒོ་གསུམ་རང་རང་གི་ཐུན་མོང་མ་ཡིན་
པའི་རྣམ་པ་ཡིན་ལ། རྣམ་པར་ཐར་པའི་སྒོ་སྟོང་པ་ཉིད་དང་སྨོན་
མེད་གཉིས་ཀའི་ཐུན་མོང་བ་སྡུག་བསྔལ་གྱི་བར་ཆད་མེད་ལམ་དང་
སྡུག་བདེན་གྱི་ངོ་བོ་ཉིད་མེད་པའི་རྣམ་པ་གཉིས་དང༌། རྣམ་ཐར་སྒོ་
གསུམ་གའི་ཐུན་མོང་བ་དེ་བཞིན་ཉིད་ཀྱི་ཤེས་རྣམ་སྟེ་དོན་གཅིག་པོ་
ཀུན་བ ཏུས་སོགས་དང་ཐུན་མོང་བ་མི་རྟག་སོགས་བཅུ་དྲུག་ལ་སྦྱར་
བའི་རྣམ་ཐར་སྒོ་གསུམ་དུ་བསྡུས་ནས། སྟོང་ཉིད་ཀྱི་རྣམ་པ་བརྒྱད་
བདེན་སྟོང་དུ་སྒོམ་པ་གནས་པ་བཀག་པའི་སྦྱོར་བ་དང་། མཚན་མེད་
ཀྱི་རྣམ་པ་ཞེ་དྲུག་བདེན་སྟོང་དུ་སྒོམ་པ་རྣལ་འབྱོར་བཀག་པའི་སྦྱོར་
བ་དང་། སྨོན་མེད་ལ་(༥ན)གཞི་ཤེས་ཀྱི་དྲུག་ལ་དམིགས་པ་ཟབ་པའི་
སྦྱོར་བ་དང་། ལམ་ཤེས་ཀྱི་བཅུ་གཅིག་ལ་དམིགས་པ་གཏིང་དཔག་
དཀའ་བའི་སྦྱོར་བ་དང་། རྣམ་མཁྱེན་གྱི་རྣམ་པའི་སྡུག་ཀུན་གྱི་བར་
ཆད་མེད་ལམ་དང་དེ་བཞིན་ཉིད་ཀྱི་རྣམ་པ་གསུམ་གའི་ཆ་གཅིག་ལ་
དམིགས་ནས་བདེན་སྟོང་དུ་སྒོམ་པ་ཚད་མེད་ཀྱི་སྦྱོར་བ་སྟེ། དེ་ལྟར་
སྒོམ་ཚུལ་ཀྱང་བསྡུས་སྒོམ་གྱི་དོན་དུ་འདོད་ལ། གཙོ་བོ་ནི། དོན་
གཅིག་གི་ལྷག་མ་ཆོས་ཅན་གྱི་རྣམ་པ་བརྒྱ་དང་གཉིས་བཅས་བརྒྱ་
དོན་གསུམ་པོའི་ངོ་བོ་བདེན་སྟོང་དུ་རྟོགས་པ་གནས་པ་བཀག་པའི་
སྦྱོར་བ་སྟོང་པ་ཉིད་ཀྱི་རྣམ་ཐར་དང༌། དེ་དག་གི་རྒྱུའམ་ཡུལ་ཅན་

བདེན་སྟོང་དུ་རྟོགས་པ་སྦྱོར་བ་བཀག་པ་མཚན་མེད་དང་། དེ་དག་
གི་འབྲས་བུ་བདེན་སྟོང་སྤྲོས་བྲལ་དུ་བསྡུས་ནས་སྒོམ་པ་ལ། གཞི་ལམ་
རྣམ་གསུམ་གྱི་དབྱེ་བས་རིམ་བཞིན་ཟབ་དཀའ་ཚད་མེད་ཀྱི་སྦྱོར་བ་
གསུམ་ཕྱེ་སྟེ། ཞི་ལྷག་ཟུང་འབྲེལ་གྱི་སྦྱོར་བས་ཐུན་མོང་མ་ཡིན་པའི་
རྣམ་ཐར་སྒོ་གསུམ་དུ་བསྡུས་ནས། སྒོམ་པ་བསྡུས་སྒོམ་གྱི་དོན་དུ་
འདོད་ཀྱང་། མི་འཐད་དེ།
སྡོམ། དོན་གཅིག་བདེན་མེད་ཡིན་པའི་ཕྱིར་བསམ་ན། །
ལྷག་ལ་ཐལ་བར་འགྱུར་ཞེས་ལམ་སྒྲིག་གསུངས། །
ཆོས་ཉིད་ཀྱི་རྣམ་པ་དོན་གཅིག་བྱས་པ་དེ་དག་བདེན་མེད་ཡིན་
པའི་ཕྱིར་བསམ་ན། ལྷག་མ་ཆོས་ཅན་གྱི་རྣམ་པ་བརྒྱ་དང་གཉིས་པོ་
ལ་ཡང་དོན་དམ་པའི་རྣམ་པ་ཞེས་བཤད་རིཊ་པར་ཐལ་བར་འགྱུར་
ཞེས་ཕར་ཕྱིན་ལམ་སྒྲིག་ལས་གསུངས་ལ།
སྡོམ། མདོ་སྒྲ་ཙམ་ལ་བརྟེན་ནས་མི་རྟག་སོགས། །
རང་ལྡོག་མི་འདྲེན་ཆོས་ཉིད་འདྲེན་ན་ཡང་། །
མདོ་ལས། ཡུམ་འདི་ནི་མ་མཆིས་( ༥བ)པའི་ཕ་རོལ་ཏུ་ཕྱིན་པའོ་
ཞེས་པའི་སྒྲས་ཟིན་ཙམ་ལ་བརྟེན་ནས་མི་རྟག་པ་སོགས་རང་ལྡོག་མི་
འདྲེན་པར་དེའི་སྟེང་གི་ཆོས་ཉིད་འདྲེན་ནོ་ཟེར་ན་ཡང་།
མི་འཐད་དེ།
སྡོམ། རང་ལྡོག་ཇི་སྙེད་རྣམ་པར་འདོད་དགོས་ཤིང༌།
གྲངས་ཕན་ཀུན་རྫོབ་རྣམ་པ་བརྒྱ་དང་གཉིས། །
དངོས་སུའང་ཁྱེད་འདོད་དེ་དག་སྒོམ་མམ་མིན། །

བསྒོམ་ན་སྒོམ་ཚུལ་འཆད་ཚེ་འཆད་དགོས་ཕྱིར། །
འགྲེལ་ཚིག་བསྒྱུར་ནས་སྟོང་ཙམ་བསྒོམ་གསུངས་འགལ། །
མི་སྒོམ་རྟག་འཛིན་གཉེན་པོར་མི་རྟག་སོགས། །
རིམ་གསུངས་རྩ་བ་འགྲེལ་པ་ཀུན་དང་འགལ། །
དོན་གཅིག་པ་དེ་དག་གི་རང་ལྡོག་ཇི་སྙེད་ཀྱི་རྣམ་པར་འདོད་
དགོས་ཤིང་། གྲངས་ཕན་གྱི་ཀུན་རྫོབ་ཀྱི་རྣམ་པ་བརྒྱ་དང་གཉིས་
དངོས་སུ་ཁྱེད་རང་འདོད་པས་ཀུན་རྫོབ་པའི་རྣམ་པ་དེ་དག་སྒོམ་
མམ་མི་སྒོམ་པ་ཡིན། སྒོམ་ན་སྐབས་འདིར་སྒོམ་ཚུལ་འཆད་ཚེ་འཆད་
དགོས་པའི་ཕྱིར། འཆད་ན་ཁྱོད་ཀྱིས་འགྲེལ་པར་མི་རྟག་པ་ལ་སོགས་
པ་ཞེས་པའི་ཚིག་བསྒྱུར་ནས་དེ་དག་བདེན་སྟོང་ཙམ་སྒོམ་པ་བསྡུས་
སྒོམ་ཀྱི་དོན་དུ་གསུངས་པ་དང་ནང་འགལ་བའི་ཕྱིར་རོ། །ཀུན་རྫོབ་
པའི་རྣམ་པ་དེ་དག་མི་སྒོམ་ན། རྩ་བར། གཞི་ཤེས་པ་ཡི་བྱེ་བྲག་རྣམས།
ཞེས་དང༌། ཉི་སྣང་ལས། དཔེར་ན། རྟག་པར་འཛིན་པ་ལ་མི་རྟག་པ་
ལ་སོགས་པ་བཞིན་ནོ། །ཞེས་དང༌། འགྲེལ་བར། རྟག་པ་ལ་སོགས་
པར་འཛིན་པ་མི་མཐུན་པའི་ཕྱོགས་ཀྱི་གཉེན་པོའི་ཆོས་ཉིད་ཀྱི་ངོ་བོ་
ཉིད་མི་རྟག་པ་ལ་སོགས་པ་ཞེས་སོགས། རྟག་འཛིན་གྱི་གཉེན་པོར་མི་
རྟག་པ་སོགས་སྒོམ་དགོས་ཞེས་རིམ་པར་གསུངས་པའི་རྩ་བ་འགྲེལ་
བ་ཀུན་དང་འགལ་བའི་ཕྱིར་ཞེས་བཀག་གོ །ལོ་ཆེན་གྱིས་བདེན་བཞི་
ལ་དེ་ཁོ་ན་ཉིད་ཟེར་བ་ལྟར་རྣམ་པ་དོན་གཅིག་ཟག་མེད་བདེན་པའི་
རྣམ་པ་ལ་སྦྱར། གཞན་མ་སྦྱར་བས་ཡིན་ནམ་སྙམ་སྟེ་ཊཱིཀ་ཆུང་ན་

སྡོམ། ཁ་ཅིག་ཞི་ལྷག་ཡུལ་དུ་བསྡུས་འདོད་འཁྲུལ། །
སེམས་བསྐྱེད་ཞི་གནས་ལ་རག་ཧ་ཅང་ཕྱིར། །
ཁ་ཅིག་གིས་( ༦ན)རྣམ་པ་བརྒྱ་དོན་གསུམ་ཞི་ལྷག་ཟུང་འབྲེལ་གྱི་
ཡུལ་དུ་བསྡུས་ནས་སྒོམ་པ་བསྡུས། སྒོམ་གྱི་དོན་དུ་འདོད་པ་ཡང་
འཁྲུལ་ཏེ། དེ་ལྟར་ན་སེམས་བསྐྱེད་ཐོབ་པ་བསྡུས་སྒོམ་གྱི་སྦྱོར་བ་ཐོབ་
པ་དུས་མཉམ་པ་གང་ཞིག །སེམས་བསྐྱེད་ཐོབ་པ་ཞི་གནས་ལ་རག་
ལས་པ་ཧ་ཅང་ཐལ་བར་ལམ་རིམ་ལས་གསུངས་པའི་ཕྱིར་རོ། །
སྡོམ། རང་ལུགས་མཁྱེན་གསུམ་རྣམ་ཀུན་རྣམ་རྫོགས་ཀྱི། །
འཛིན་སྟངས་ཡུལ་དུ་སྡུད་པ་བསྡུས་སྒོམ་དོན།
སྒྲ་དོན་མ་ངེས་རྣམ་རྫོགས་སྦྱོར་བ་བཞིན། །
རང་ལུགས་ལ། མཁྱེན་གསུམ་གྱི་རྣམ་པ་ཀུན་རྣམ་རྫོགས་ཀྱི་སྦྱོར་
བའི་འཛིན་སྟངས་ཀྱི་ཡུལ་དུ་སྡུད་པ་དེ་བསྡུས་སྒོམ་གྱི་སྦྱོར་བའི་སྒྲ་
དོན་ཡིན་ནོ། །འོན་ཀྱང་སྒྲ་དོན་ལ་ཁྱབ་པ་མ་ངེས་ཏེ། མཁྱེན་གསུམ་གྱི་
རྣམ་པ་རྫོགས་པར་སྒོམ་པ་རྣམ་རྫོགས་སྦྱོར་བའི་སྒྲ་བཤད་ཡིན་ཀྱང་།
སྒོམ་པ་མ་ཡིན་པའི་ཐོས་བསམ་གྱི་རྣམ་རྫོགས་སྦྱོར་བ་གསུངས་པ་
བཞིན་དུ། བྱང་སེམས་ཀྱི་ལམ་ལ་བསྡུས་སྒོམ་གྱི་སྦྱོར་བས་ཁྱབ་པའི་
ཕྱིར། མཚན་ཉིད་ལ་ཆ་བཞག་སྦྱོར་རོ། །
སྡོམ། གཞུང་གི་དོན་ལ་རྣམ་རྫོགས་སྤྱི་དོན་དང༌། །
ཐར་ཆ་ནས་བཟུང་རྒྱུད་ལ་སྐྱེ་རིམ་གཉིས། །
གཉིས་པ་ལེའུའི་གཞུང་གི་དོན་བཤད་པ་ལ། རྣམ་རྫོགས་སྦྱོར་བ་
སྤྱིའི་དོན་དང་ཐར་ཆ་ནས་བཟུང་སྟེ་རྒྱུད་ལ་སྐྱེ་རིམ་བཤད་པ་གཉིས།

སྡོམ། དང་པོ་སྦྱར་ས་རྣམ་པ་སྦྱོར་མཁན་རྟེན། །
སྦྱོར་བའི་ངོ་བོ་སྐྱོན་ཡོན་མཚན་ཉིད་དྲུག །
དང་པོ་ལ། སྦྱར་ས་རྣམ་པ། སྦྱོར་མཁན་གྱི་རྟེན། སྦྱོར་བའི་ངོ་བོ།
ཡོན་ཏན། སྐྱོན། མཚན་ཉིད་བཤད་པ་དྲུག །
སྡོམ། རྒྱས་བཤད་དོན་དང་མདོར་བསྟན་ཤེས་རྣམ་བདུན། །
དང་པོ་ལ། རྒྱས་བཤད་ཀྱིས་བདེན་བཞི་ལ་སྦྱར་བའི་དོན་རྣམ་
བཞི་དང༌། མདོར་བསྟན་གྱིས་མཁྱེན་གསུམ་གྱི་ཤེས་རྣམ་གསུམ་སྟེ་
བསྡུ་ན་བདུན་ནོ། ། རྒྱས་བཤད་སྔོན་དུ་གསུངས་པ་(༦༠) ཚིག་གི་སྡེབ་
སྦྱོར་གྱི་ངོར་ཡིན་པས། མདོར་བསྟན་དང་རྒྱས་བཤད་གཉིས་ལས།
སྡོམ། དེར་ཡང་དངོས་དང་སྒོམ་བྱེད་སྦྱོར་རྣམ་གཉིས། །
དེ་ཕྱིར་མདོར་བསྟན་རྐང་པ་དང་པོ་ཡིས། །
ཟློག་ཕྱོགས་འགལ་ཟླའི་རྣམ་ལྡན་ཤེས་རྣམ་བསྟན།
དང་པོ་མདོར་བསྟན་གྱི་གཞུང་དེར་ཡང་མཁྱེན་གསུམ་གྱི་ཤེས་
རྣམ་དངོས་དང་དེ་དག་སྒོམ་བྱེད་ཀྱི་སྦྱོར་རྣམ་གཉིས་བསྟན་པ་དེའི་
ཕྱིར། མདོར་བསྟན་གྱི་རྐང་པ་དང་པོ་ཡིས། སྦྱོར་རྣམ་དེ་དག་གི་
ཟློག་ཕྱོགས་བརྒྱ་དོན་གསུམ་གྱི་འགལ་ཟླའི་རྣམ་ལྡན་དེ་འཛིན་སྟངས་
དངོས་འགལ་དུ་ཞུགས་པའི་སྦྱོར་བའི་ཤེས་རྣམ་གཙོ་བོར་བསྟན་ལ།
སྡོམ། རྣམ་པའམ་བྱེ་བྲག་ཅེས་པས་རྟག་འཛིན་དང༌། །
བདེར་འཛིན་ལ་སོགས་སོ་སོའི་བྱེ་བྲག་གི །
ངོས་སྐལ་གནོད་བྱེད་འཛིན་སྟངས་འགལ་བ་བསྟན། །
བྱེ་བྲག་གི་སྐད་དོད་བི་ཤི་ཥ་ཞེས་པའི་བི་རྣམ་པ་ལ་ཡང་འཇུག་

པས་རྐང་པ་གཉིས་པའི་རྣམ་པ་ཞེས།
མཁྱེན་གསུམ་གང་རུང་གི་དོན་རྣམ་ཤར་བའི་སྒོ་ནས། སྡུག་བདེན་
བྱ་བའམ་བྱེ་བྲག་ཅེས་པས་
རྟག་པར་འཛིན་པ་དང་། བདེ་བར་འཛིན་པ་ལ་སོགས་པ་མི་མཐུན་
ཕྱོགས་སོ་སོའི་བྱེ་བྲག་གི་ངོས་སྐལ་གནོད་བྱེད་དེ་དང་འཛིན་སྟངས་
དངོས་སུ་འགལ་བའི་ཡེ་ཤེས་ཞེས་བྱ་བ་དེ་བསྟན།
སྡོམ། མཚན་ཉིད་ཅེས་པས་འཛིན་སྟངས་འགལ་བ་དེ། །
གོང་དུ་བཤད་པའི་ཤེས་རྣམ་སྦྱོར་རྣམ་གཉིས། ། ག་གོ །
གཉེན་པོར་འཇོག་བྱེད་མཚན་ཉིད་ཡིན་པར་གསུངས། །
མཚན་ཉིད་ཅེས་པས་རྣམ་པ་ཞེས་བྱ་ཞེས་བསྟན་པའི་རང་གི་མི་
མཐུན་ཕྱོགས་དང་འཛིན་སྟངས་འགལ་བའི་ཡེ་ཤེས་དེ། གོང་དུ་རྐང་
པ་དང་པོས་བཤད་པའི་ཤེས་རྣམ་དང་སྦྱོར་རྣམ་གཉིས་གཉེན་པོར་
སྡོམ། ཁ་ཅིག་རྣམ་པའི་མཚན་ཉིད་འཆད་བྱེད་དུ། །
བྱེད་པ་རྣམ་བཤད་ལས་ནི་བཀག་གོ་ཟེར། །
ཁ་ཅིག །མདོར་བསྟན་གྱི་གཞུང་འདི་རྣམ་པའི་མཚན་ཉིད་འཆད་
བྱེད་དུ་བྱེད་པ། རྣམ་བཤད་ལས། རྣམ་པའི་མཚན་ཉིད་དུ་འཆད་པ་
ནི། ཞེས་སོགས་ཀྱིས་ནི་བཀག་གོ་ཟེར་བ། མི་འཐད་དེ།
སྡོམ། བདེན་བཞིའི་སྟེང་དུ་རྟག་འཛིན་ལ་སོགས་པ། ། 
འཇོམས་བྱེད་གཉེན་པོར་འགྱུར་ཚུལ་མ་སྦྱར་བར། །
རྣམ་པ་ཤེས་རབ་བོ་ཞེས་འདྲ་ཁ་ཡན་ཙམ། །
བཤད་ན་དགོས་པ་སྟོར་བ་དེ་དོན་ཡིན། །

དེ་ཕྱིར་གཞི་མེད་རྣམ་པ་མ་སོང་བར། །
རྣམ་པའི་དོན་དུ་མཛད་པ་ཡབ་སྲས་མཐུན། །
དེ་ནི་གཞི་བདེན་བཞིའི་སྟེང་དུ་སྤང་བྱ་རྟག་འཛིན་ལ་སོགས་པ་
འཇོམས་བྱེད་ཀྱི་( ༧ན) གཉེན་པོར་འགྱུར་ཚུལ་སོགས་ལ་མ་སྦྱར་བར།
མཛོད་ལས། རྣམ་པ་ཤེས་རབ་བོ། །ཞེས་པ་དང་འདྲ་བར། རྣམ་པ་ཁ་
ཡན་པའམ་གཞི་མེད་ཙམ་གྱི་མཚན་ཉིད་དུ་བཤད་ན། · དགོས་
འགྲེལ་གྱི་སྐབས་སུ་གཞི་གཉེན་རྣམ་གསུམ་བརྗོད་བྱར་བསྡུས་པའི་
ལན་བཏབ་པའི་དགོས་པ་སྟོར་བར་འགྱུར་བ་ལུང་དེའི་དོན་ཡིན་པ་
དེའི་ཕྱིར། དགོས་འགྲེལ་ལྟར་གཞི་མེད་ཀྱི་རྣམ་པར་མ་སོང་བར་
དངོས་བསྟན་གཙོ་བོ་སྦྱོར་བའི་རྣམ་པའི་དོན་དུ་མཛད་ལ། སྤྱིར་རྣམ་
པའི་མཚན་ཉིད་ཀྱང་བསྟན་པར་གསེར་འཕྲེང་རྣམ་བཤད་གཉིས
ཀར་གསུངས་པས་ཡབ་སྲས་མཐུན་ནོ། །
སྡོམ། ཚིག་གསལ་གཞི་ཡིས་གཞི་ཤེས་ཤེས་པ་ཞེས། །
ལམ་དང་རྣམ་པས་རྣམ་མཁྱེན་བསྟན་ནོ་ཟེར། །
རྣམ་པ་དེ་ལ་ཀུན་མཁྱེན་ཉིད་གསུམ་གྱི། །
ཤེས་རྣམ་རྩ་བས་གསུངས་ཕྱིར་མཐའ་རྐྱང་མིན། །
འགྲེལ་བཤད་ཚིག་གསལ་ལས་རྩ་ཚིག །གཞི་དང་ཡེ་ཤེས་རྣམ་པ་
རྣམས། །ཞེས་བསྒྱུར་ནས། དེའི་གཞི་ཞེས་པ་ཡིས་གཞི་རྟག་འཛིན་
སོགས་འཁོར་བའི་གཞིའམ་རྒྱུའི་གཉེན་པོ་མི་རྟག་སོགས་རྟོགས་པའི་
གཞི་ཤེས་དང་། བྱང་སེམས་ཀྱི་ལམ་འབྲས་རྣམས་ནི་ཡེ་ཤེས་ཐོབ་པའི་
གནས་སྐབས་ལ་བཞག་པས་ཡེ་ཤེས་སམ་ཤེས་པ་ཞེས་པས་ལམ་ཤེས་

དང་། རྣམ་པ་ཞེས་པས་རྣམ་པ་ཐམས་ཅད་མཁྱེན་པའི་ཡོན་ཏན་
བརྗོད་པས་རྣམ་མཁྱེན་བསྟན་ཟེར་བ་ནི། དེ་ནི་རྣམ་པ་གསུམ་དུ།
ཞེས་དེའི་རྣམ་པ་དེ་ལ་ཀུན་མཁྱེན་ཉིད་གསུམ་གྱི་ཤེས་རྣམ་ཡོད་པར་
རྩ་བར་གསུངས་པའི་ཕྱིར། མཐའ་སྟེ་རྣམ་མཁྱེན་གྱི་རྣམ་པ་རྐྱང་པ་
མིན་ཞེས་བཀག་ལ། གསེར་འཕྲེང་ལས། གཞིའི་དོན་མ་མཁྱེན་ཅིང་
དབྱེ་བ་ལོགས་སུ་གསུངས་( ༧བ)པ་དང་ཟློས་པར་དོགས་སོ། །ཞེས་དེ་
ནི་རྣམ་པ་གསུམ་ཞེས་པ་དང་ཟློས་པར་ཡང་གསུངས་སོ། །
སྡོམ། རྗེ་སོགས་ལས་དང་བྱེད་པའི་རྣམ་པ་ལ། །
དོན་རྣམ་ཤེས་རྣམ་ཐ་སྙད་རིམ་སྦྱར་བ། །
གསུང་རབ་ཐ་སྙད་མིན་ཞེས་ཁ་ཅིག་ཟེར།
གསེར་འཕྲེང་ལས། ལས་དང་བྱེད་པའི་རྣམ་པའམ། དེ་གཉིས་ལ་
དོན་རྣམ་དང་ཤེས་རྣམ་གྱི་ཐ་སྙད་ཀྱང་མཛད་དོ། །ཞེས་པ་ལྟར། ལོ་
ཆེན་དང་རྗེ་ཡབ་སྲས་སོགས་ཀྱིས་ལས་སྒྲུབ་དང་བྱེད་པའི་སྒྲུབ་པའི་
རྣམ་པ་ལ། དོན་རྣམ་དང་ཤེས་རྣམ་གྱི་ཐ་སྙད་རིམ་པ་བཞིན་སྦྱར་བ་
ལ། རྗེ་བཙུན་རེད་མདའ་པ་ཆེན་པོས། དོན་རྣམ་ཤེས་རྣམ་ཞེས་པ་
གསུང་རབ་ཀྱི་ཐ་སྙད་མིན་ཏེ། རྣམ་པ་ཡིན་ན་ཤེས་རྣམ་ཡིན་དགོས་
ཀྱི་དོན་རྣམ་གྱི་ཐ་སྙད་གཞུང་ལུགས་རྣམས་སུ་མ་བྱུང་ཟེར། རོང་ཊཱིཀ་
པས། དེ་མི་འཐད་དེ། རྣམ་འགྲེལ་ལས། ཡུལ་རྣམ་ཅན་ནི་ཐ་དད་པས།།
བློ་ཡི་རྟོག་པ་ཐ་དད་ཕྱིར། །ཞེས་པས་དོན་རྣམ་བསྟན་པའི་ཕྱིར། འོན་
ཀྱང་འདིར་བསྟན་མདོར་རྒྱས་ཀྱི་རྣམ་པ་ལ་ཤེས་རྣམ་གྱིས་ཁྱབ་ཅེས་
པ་དང་། ཁ་ཅིག་གཉིས་ཀའི་ཐ་སྙད་མེད་ཟེར་བ་མི་འཐད་དེ།

ནྭ
སྡོམ། རྩ་བར་འཕགས་པའི་བདེན་པ་བཞི་དག་གི །
རྣམ་པ་ཞེས་པས་དོན་རྣམ་གསལ་བར་གསུངས། །
དེ་བཞིན་ཤེས་པའི་རྣམ་པའང་ཡེ་ཤེས་ཀྱི། །
རྣམ་པ་ཞེས་ནི་རིག་བྱིན་གསུངས་ཕྱིར་རོ། །
རྩ་བར། འཕགས་པའི་བདེན་པ་བཞི་དག་གི །རྣམ་པ་ཞེས་
པས་དོན་རྣམ་ཉེར་དྲུག་གམ་སོ་གསུམ་གསལ་བར་གསུངས་ལ། དེ་
བཞིན་དུ་ཤེས་པའི་རྣམ་པ་ཡང་། རྟོགས་དཀར། ཡེ་ཤེས་ཀྱི་རྣམ་པ་ནི།
ཞེས་རིག་བྱིན་གྱིས་གསུངས་པའི་ཕྱིར་རོ། །
སྡོམ། དོན་རྣམ་ཤེས་རྣམ་གཉིས་ལས་བསྒོམ་བྱ་དངོས། །
གང་ཡིན་ཁ་ཅིག་རྩོད་པ་དོན་ཆུང་སྟེ། །
མི་རྟག་བསྒོམ་པས་དེ་བློ་སྒོམ་འགྱུར་ཞིང༌། །
སྟོང་ཉིད་བསྒོམས་ལ་ཤེར་ཕྱིན་བསྒོམས་གསུངས་ཕྱིར། །
དོན་རྣམ་ཤེས་རྣམ་གཉིས་ལས་བསྒོམ་བྱ་དངོས་གང་ཡིན་ཞེ་ན།
རེ་རེ་ཙམ་ཡིན་ཞེས་ཁ་ཅིག་རྩོད་པ་དོན་ཆུང་སྟེ། མི་རྟག་པ་སྒོམ་པས་
དེ་རྟོགས་པའི་བློ་སྒོམ་པར་འགྱུར་ཞིང༌། སྟོང་ཉིད་སྒོམ་པ་ལ་དེ་
རྟོགས་( ༨ན)པའི་ཤེར་ཕྱིན་བསྒོམ་དགོས་པར། མདོ་ལས། ཤེར་ཕྱིན་ལ་
ཇི་ལྟར་བརྩོན་ཞུས་པའི་ལན་དུ་གཟུགས་སྟོང་པ་ཉིད་ལ་བརྩོན་ན་
བརྩོན་པར་གསུངས་པ་སོགས་ཀྱིས་འགྲུབ་པའི་ཕྱིར།
སྡོམ། ཁ་ཅིག་མཐོང་ལམ་བར་ཆད་མེད་ལམ་གྱིས། །
ཡེ་ཤེས་སྒོམ་ན་ཤེས་པ་སྒོམ་འགྱུར་ཟེར། །
མ་ངེས་དེ་ལྟ་མིན་ན་ཡེ་ཤེས་དེར། །
མཉམ་པར་བཞག་བློ་མེད་པར་ཐལ་བར་འགྱུར། །

དེ་ལ་ཁ་ཅིག་གིས་ཐེག་ཆེན་མཐོང་ལམ་བར་ཆད་མེད་ལམ་གྱིས་
སྟོང་ཉིད་རྟོཊ་པའི་ཡེ་ཤེས་སྒོམ་ན་དེས་ཤེས་པའང་སྒོམ་པར་འགྱུར་
རོ་ཟེར་ན། ཁྱབ་པ་མ་ངེས་ཏེ། དེ་ལམ་དང་ཡེ་ཤེས་སྒོམ་པའི་བློ་ཡིན་
ཀྱང་ལམ་བདེན་དང་ཤེས་པ་སོགས་སྒོམ་པའི་བློ་མ་ཡིན་པའི་ཕྱིར་ཏེ།
ལམ་བདེན་སྒོམ་པའི་ལམ་ལ་ཐེག་དམན་རྟོགས་རིགས་དགོས་པའི་
ཕྱིར་དང་། · ཤེས་པ་སྒོམ་ན་དངོས་པོ་ཡང་སྒོམ་པར་ཐལ་བའི་ཕྱིར་རོ། །
དེས་སྟོང་ཉིད་རྟོཊ་པའི་ཡེ་ཤེས་སྒོམ་པ་དེ་ལྟར་མིན་ན། སྟོང་ཉིད་
རྟོཊ་པའི་ཡེ་ཤེས་དེར་མཉམ་པར་བཞག་པའི་བློ་མེད་པར་ཐལ་བར་
འགྱུར་རོ། །
སྡོམ། ཁྱེད་ཅག་བསྒོམ་བྱར་བྱས་ན་འཛིན་སྟངས་སུ། །
བྱེད་དགོས་སྙམ་པ་འདི་ཡིས་ནོངས་པའི་ཕྱིར། །
སྒོམ་ཚུལ་སྣ་ཚོགས་དབྱེ་བ་ཤེས་དགོས་ཏེ། །
སྟོང་དང་བདེན་བཞི་འཛིན་སྟངས་ཡུལ་བྱས་བསྒོམ། །
ཕྱོགས་སྔ་ཁྱེད་ཅག་བསྒོམ་བྱར་བྱས་ན་བློ་དེའི་འཛིན་སྟངས་སུ་
བྱེད་དགོས་སྙམ་པ་འདི་ཡིས་ནོངས་པ་ཡིན་པའི་ཕྱིར། དེས་ན་སྒོམ་
ཚུལ་སྣ་ཚོགས་པའི་དབྱེ་བ་ཤེས་དགོས་ཏེ། དེ་མ་ཤེས་པས་ནོངས་པའི་
ཕྱིར་རོ། །
དེ་ལ་དྲུག་ལས། སྟོང་ཉིད་དང་བདེན་བཞི་ལྟ་བུ་བློ་དེས་དངོས་སུ་
རྟོཊ་ནས་ཡང་དང་ཡང་དུ་ཡིད་ལ་བྱེད་པ་ནི་འཛིན་སྟངས་ཀྱི་ཡུལ་དུ་
བྱས་ནས་སྒོམ་ཚུལ་ཡིན་ལ། འོན་ཀྱང་དེ་དག་སྒོམ་པ་ལ་འཛིན་སྟངས་
སུ་བྱས་ནས་སྒོམ་མི་དགོས་ཏེ། སྟོང་ཉིད་མ་རྟོགས་པའི་གང་ཟག་གི་

རྒྱུད་ནའང་སྟོང་ཉིད་( ༨༠) སྒོམ་པའི་བློ་ཡོད་པའི་ཕྱིར་ཏེ།
ཡང་མ་བསྒོམ་པར་ངེས་པ་འདྲེན་མི་ནུས་པའི་ཕྱིར། དེར་ཐལ། ཤཱུནྱ་
ཏའི་སྔགས་དོན་བསྒོམ་པ་ལ་སྟོང་ཉིད་རྟོཊ་མི་དགོས་པའི་ཕྱིར་དང་།
སྟོང་ཉིད་རྟོཊ་པའི་སྔོན་ཏུ་གཞུང་ཆེན་མོ་ལ་ཡང་ཡང་དཔྱོད་དགོས་
དེ་ཡང་པའི་རྒྱུ་མཚན་ཡོད་པའི་ཕྱིར། དེ་མཚན་ཉིད་རྗེས་དཔྱོད་ཀྱིས་བསྒོམ་
པ་ཡིན་ནམ་སྙམ་ལ། དེ་མ་ཟད་བདེན་སྟོང་སྒྱུ་མ་ལྟ་བུར་རྟོགས་པའི་
རྗེས་ཐོབ་ཡེ་ཤེས་ཀྱིས་ཀྱང་སྟོང་ཉིད་མ་སྒོམ་ན་སྟོང་ཉིད་རྟོགས་པའི་
ཡེ་ཤེས་མ་བསྒོམ་པར་འགྱུར་རོ། །དེས་སྟོང་ཉིད་དང་དེ་རྟོགས་པའི་
ཡེ་ཤེས་གཉིས་སྒོམ་ཚུལ་དྲུག་པོ་གང་རུང་གི་སྒོམ་པ་མིན་ནམ་དཔྱད།
སྡོམ། བྱམས་སོགས་ཡུལ་ཅན་ངོ་བོར་བསྐྱེད་ནས་བསྒོམ། །
ཚོགས་ལ་དབང་སྟོབས་རྗེས་མཐུན་རྣམ་པས་བསྒོམ། །
སོ་སྐྱེས་མཁྱེན་གསུམ་རྟོགས་རིགས་སྒོ་ནས་བསྒོམ། །
ཕལ་པས་དངོས་བརྒྱད་མཚན་ཉིད་རྗེས་དཔྱོད་བསྒོམ། །
རྒྱལ་ཀུན་གསང་གསུམ་སྨོན་ལམ་རྣམ་པས་བསྒོམ། །
ལ་སོགས་འཕྲོས་དོན་སྣ་ཚོགས་ཤེས་པར་བྱ། །
བྱམས་སྙིང་རྗེ་སྟོང་ཉིད་ཀྱི་ལྟ་བ་སོགས་ཡུལ་ཅན་རྣམས་བློ་དེའམ་
དེ་དང་བདག་ཉིད་གཅིག་པའི་མཚུངས་ལྡན་ལྟ་བུར་བྱས་ནས་སྒོམ་
པ་དེ་ངོ་བོར་བསྐྱེད་ནས་བསྒོམ་ཚུལ་ཡིན་ཏེ། པད་དཀར་འཁྲི་ཤིང་
ལས། གཉིས་པ་ནི། བསྒོམ་བྱའི་བློ་དེའི་མཚན་ཉིད་ཇི་ལྟ་བ་བཞིན་
རྒྱུད་ལ་སྐྱེ་བ་སྟེ། དཔེར་ན། ཚོགས་ལམ་དུ་དྲན་པ་ཉེར་གཞག་བསྒོམ་
པ་ལྟ་བུའོ། །ཞེས་གསུངས་པའི་ཕྱིར། དེས་ན་བློ་དེའི་ངོ་བོར་བསྐྱེད་

ནས་བསྒོམ་པ་ལ་བློ་དེ་རྒྱུད་ལ་སྐྱེས་དགོས་པས་རྒྱུ་འབྲས་མན་ངག་
བདུན་ལྟ་བུ་ཐབས་ཀྱི་ཆ་རྣམས་བསྒོམ་པ་ལ་ངོ་བོར་བསྐྱེད་ནས་
བསྒོམ་མི་དགོས་ཏེ། དེ་དག་སྒོམ་ཚུལ་གཞན་ལྔ་གའི་བསྒོམ་པ་ཡོད་
པའི་ཕྱིར་ཏེ། བྱམས་པའི་ངོ་བོར་གྱུར་པའི་ལམ་བདེན་འཛིན་སྟངས་
སུ་བྱས་ནས་སྒོམ་པ། སྟོང་དང་བདེན་བཞི་འཛིན་སྟངས་(༩ན)ཡུལ་
བྱས་སྒོམ། །ཞེས་པས་འགྲུབ་ལ། རྒྱུ་འབྲས་མན་ངག་བདུན་ལ་དམིགས་
ནས་བསྒོམ་པས་ཞི་གནས་གྲུབ་པ་ཡོད་པའི་ཕྱིར། འདིའི་འཁྲུལ་གཞི་
ནི་ལམ་རིམ་སོགས་ལས་རྒྱུ་འབྲས་མན་ངག་བདུན་ལ་མྱོང་བ་འདོད་
ཚུལ་སྐབས་ངོ་བོར་བསྐྱེད་ནས་བསྒོམ་ཚུལ་གཙོ་བོར་གསུངས་པས་
ཡིན་ཀྱང་དེར་མ་ངེས་པ་འཆད་པར་འགྱུར་རོ། །ཚོགས་ལམ་པ་ལ་
དབང་པོ་དང་སྟོབས་སུ་གྱུར་པའི་ཐབས་ཤེས་དེ་དག་མཚན་ཉིད་པ་
མེད་ཀྱང་རྗེས་མཐུན་པའི་དད་སོགས་སྒོམ་པ་དེ་དག་རྗེས་མཐུན་གྱི་
རྣམ་པའི་སྒོམ་ཚུལ་དང་། སོ་སྐྱེས་མཁྱེན་གསུམ་དངོས་མ་ཐོབ་ཀྱང་
དེའི་རྟོགས་རིགས་མི་རྟག་པ་སོགས་རྟོགས་པའི་བློ་སོགས་སྒོམ་པ་ནི་
རྟོགས་རིགས་ཀྱི་སྒོ་ནས་སྒོམ་ཚུལ་དང༌། ཕལ་པ་ལམ་དུ་མ་ཞུགས་
པས་དངོས་པོ་བརྒྱད་ཀྱི་མཚན་ཉིད་འདི་དང་འདི་ཞེས། སོ་སོར་རྟོག་
པའི་ཤེས་རབ་ཀྱིས་དཔྱད་ནས་སྒོམ་པ་དེ་མཚན་ཉིད་རྗེས་དཔྱོད་ཀྱི་
སྒོམ་ཚུལ་དང་། ཕྱོགས་བཅུའི་རྒྱལ་བ་ཀུན་གྱི་གསང་བ་གསུམ་གྱི་ཡོན་
ཏན་ཐོབ་པར་གྱུར་ཅིག་སྙམ་དུ་ཡང་ཡང་སྨོན་པ་སྨོན་ལམ་གྱི་རྣམ་
པའི་སྒོམ་ཚུལ་ལ་སོགས་པའི་འཕྲོས་དོན་སྣ་ཚོགས་པ་ཤེས་པར་བྱའོ། །
དེ་དག་གིས་ཐབས་ཀྱི་ཆ་རྣམས་མཚན་ཉིད་རྗེས་དཔྱོད་ཀྱི་བསྒོམ་

ཚུལ་མེད་ཟེར་བ་སོགས་ཁེགས་སོ། །དེ་དག་མཚན་ཉིད་རྗེས་དཔྱོད་
སོགས་ཀྱིས་སྒོམ་པ་དེ་དག་གི་སྒོམ་ཚུལ་མིན་ནོ་ཟེར་ན།དེ་དག་
མཁྱེན་གསུམ་སོགས་སྒོམ་ཚུལ་ཡང་མིན་ཞེ་ན་མཚུངས་སོ།
སྡོམ། རང་ལུགས་འཛིན་སྟངས་ཡུལ་རྣམ་ཤར་བའི་སྒོས། །
རང་གི་མི་མཐུན་ཕྱོགས་ལ་གནོད་བྱེད་ཀྱི། །
ཆ་བཞག་རིག་པ་གཉེན་པོའི་མཚན་ཉིད་དེ། །
ཆ་བཞག་འཛིན་སྟངས་མི་གསལ་ཁ་ཅིག་དང་། །
རང་གི་མི་མཐུན་ཕྱོགས་མེད་རྣམ་མཁྱེན་སྡུད། །
འདིར་བསྟན་དེ་ནི་འདིར་བསྟན་གཉེན་པོའི་དོན། །
ཆ་བཞག་མ་སྨོས་སྦྱོར་རྣམ་གཙོ་ཕྱིར་དཔྱད། །
རང་ལུགས་ལ། རང་གི་འཛིན་(༩་) སྟངས་ཡུལ་གྱི་རྣམ་པ་ཤར་
པའི་སྒོ་ནས་རང་གི་མི་མཐུན་ཕྱོགས་ལ་གནོད་བྱེད་ཀྱི་ཆ་ནས་བཞག་
པའི་རིག་པ། གཉེན་པོའི་མཚན་ཉིད་དེ། དེའི་ཆ་བཞག་གིས་འཛིན་
སྟངས་མི་གསལ་བའི་ཐབས་ཀྱི་ཆ་ཁ་ཅིག་དང་རང་གི་མི་མཐུན་
ཕྱོགས་མེད་པའི་རྣམ་མཁྱེན་སྡུད་དོ། །དེ་འདྲའི་ཆ་ནས་བཞག་པའི་
འདིར་བསྟན་གྱི་གཉེན་པོའི་མཚན་འདིར་བསྟན་གྱི་རིག་པ་དེ་ནི།
ཉིད་དམ་དོན་ཡིན་ཏེ། རྣམ་མཁྱེན་འདིར་བསྟན་གཉེན་པོར་གསུངས་
པའི་ཕྱིར་དང་། འདིར་དངོས་སུ་མ་བསྟན་པའི་ཤེས་རྣམ་བརྒྱ་དོན་
གསུམ་ཡོད་པའི་ཕྱིར་རོ། །ཡིག་ཆར་དངོས་བསྟན་གཉེན་པོའི་མཚན་
ཉིད་ལ་ཆ་བཞག་མ་སྨོས་པ། སྦྱོར་རྣམ་དངོས་བསྟན་གཙོ་བོ་ཡིན་པའི་
ཕྱིར། དངོས་བསྟན་གཙོ་བོའི་སྦྱོར་རྣམ་གྱི་མཚན་ཉིད་ཡིན་ནམ་

དཔྱད།
འོ་ན་ཡིག་ཆར་རྣམ་མཁྱེན་ལ་དངོས་ཤུགས་གང་རུང་ལ་གསུངས་
པ་ཅི་ཞེ་ན། མི་མཐུན་ཕྱོགས་དང༌། འཛིན་སྟངས་དངོས་འགལ་
གསུངས་པའི་ཤུགས་ཀྱིས་སམ་ཤུགས་བསྟན་ཡོད་པའི་དོན་ནོ།
འདིར་དངོས་བསྟན་གཙོ་བོར་བསྟན་པའི་སྦྱོར་བ་མི་མཐུན་ཕྱོགས་
དང་འཛིན་སྟངས་དངོས་འགལ་དགོས་པས།གཞི་ལམ་གྱི་སྦྱོར་བའི་
མི་མཐུན་ཕྱོགས་སླ་ལ། རྣམ་མཁྱེན་སྦྱོར་བའི་མི་མཐུན་ཕྱོགས་བརྒྱ་རྩ་
བཅུ་ནི་ལུས་དྲན་ཉེ་ལྟ་བུ་ལ་ལུས་རྟས་པར་འཛིན་པ་སོགས་བཞག་
ཀྱང་ཆོག་ལ། ཡང་དག་སྤོང་བ་བཞི་དང་འགོག་སྙོམས་ལྟ་བུ་ལ་དེའི་
མཚན་ཉིད་དང་དམིགས་རྣམ་འདིའོ་ཞེས་ཕྱིན་ཅི་ལོག་ཏུ་འཛིན་པ་
འཇོག་སྟེ། འདིར་གཙོ་བོར་( ༡༠ན) བསྟན་པའི་སྦྱོར་རྣམ་ལ་དེའི་
མཚན་ཉིད་དང་དམིགས་རྣམ་སོགས་འདིའོ་ཞེས་སོ་སོར་རྟོགས་པའི་
སྦྱོར་བ་འཇོག་དགོས་པའི་ཕྱིར་ཏེ། པད་དཀར་འཁྲི་ཤིང་ལས། ཐོབ་
བྱའི་ཆོས་གོང་མ་རྣམས་ཀྱིས་མཚན་ཉིད་འདི་དང་འདིའོ་ཞེས་སོ་
སོར་ཡིད་ལ་བྱེད་ཅིང་ཤེས་རབ་ཀྱིས་རྗེས་སུ་དཔྱོད་པ་སྟེ། ཞེས་པ་
ལྟར། བྱང་སེམས་སོ་སྐྱེའི་རྒྱུད་ཀྱི་འདིར་གཙོ་བོར་བསྟན་པའི་རྣམ་
མཁྱེན་སྦྱོར་བ་ཕལ་ཆེར་མཚན་ཉིད་རྗེས་སྤྱོད་ཀྱིས་སྒོམ་པའི་སྦྱོར་བ་
ཡིན་པའི་ཕྱིར། ཡིག་ཆར། མཁྱེན་གསུམ་གྱི་འཛིན་སྟངས་བརྒྱ་དོན་
གསུམ་འཛིན་སྟངས་སུ་བྱེད་པའི་བྱང་སེམས་ཀྱི་སྦྱོར་བའི་ཤེས་རྣམ་
བརྒྱ་དོན་གསུམ། ཞེས་གསུངས་པའི་འཛིན་སྟངས་བརྒྱ་དོན་གསུམ་དེ་
ལྟར་དུ་འཇོག་དགོས་ཀྱི། དོན་རྣམ་བརྒྱ་དོན་གསུམ་ལ་བྱས་ན། གཞི་

ཤེས་ཀྱི་ལམ་བདེན་དང་། ལམ་ཤེས་ཀྱི་ཀུན་འབྱུང་ལ་སྦྱར་བའི་དོན་
རྣམ་རྣམས་འདིར་གཙོ་བོར་བསྟན་པའི་སྦྱོར་བའི་འཛིན་སྟངས་སུ་མི་
འཇོག་ལ། ཤེས་རྣམ་བརྒྱ་དོན་གསུམ་གྱི་འཛིན་སྟངས་ཀྱི་ཡུལ་ལ་བྱས་
ན་རྣམ་མཁྱེན་གྱི་ཤེས་རྣམ་བརྒྱ་རྩ་བཅུ་རྣམ་མཁྱེན་ཡིན་པས་འཛིན་
སྟངས་ཀྱི་ཡུལ་ལ་ཁྱད་པར་མེད་པའི་ཕྱིར། གཞི་ཤེས་ཀྱི་སྦྱོར་རྣམ་སོ་
བདུན་མེད་པར་འགྱུར་རོ། །དངོས་བསྟན་གཙོ་བོ་དེ་ལྟར་ཡིན་གྱི་སྦྱོར་
རྣམ་སོ་བདུན་གྱི་སྦྱོར་རྣམ་ལ་བྱང་སེམས་ཀྱི་བྱང་ཕྱོགས་སོ་བདུན་
འཇོག་སྟེ། ཡིག་ཆར། ཆ་བཞག་སྨོས་པས་འཛིན་སྟངས་མི་གསལ་བའི་
འགོག་པའི་རྣམ་( ༡་བ)ཐར་ལྟ་བུ་དང་། ཞེས་གསུངས་པས། འཁྲུལ་པ་
དང་ཅ་ཅོ་མི་མངའ་བའི་སྦྱོར་རྣམ་ལ་རིམ་བཞིན་ལུས་ངག་བསྲུང་
བའི་སྦྱོར་བ་སོགས་ཀྱང་བཞག་ནས་དེས་རྟོགས་རིགས་ཀྱིས་སྒོམ་ཅེས་
ཆོག་པས། ཡིག་ཆར། དོན་རྣམ་ཤེས་རྣམ་བསྒོམ་པ་ཡིན་ཁྱབ་མཉམ་
ཞེས་གསུངས་པ། དོན་རྣམ་མི་རྟག་པ་ལྟ་བུ་འཛིན་སྟངས་ཀྱི་ཡུལ་དུ་
བྱས་ནས་སྒོམ་པ་དང་། དེ་དངོས་སུ་རྟོགས་པའི་ཤེས་རྣམ་ངོ་བོར་
བསྐྱེད་ནས་སྒོམ་པ་ཡིན་ཁྱབ་མཉམ་ཞེས་པ་ཡིན་པ་རྣམ་བཤད་དང་
ཡིག་ཆའི་བསྒྲུབ་ཚུལ་གྱིས་ཤེས། ཤེས་རྣམ་དེ་བསྒོམ་ན་དེའི་དོན་རྣམ་
བསྒོམ་མི་དགོས་པ་སྒོམ་ཚུལ་དྲུག་གིས་ཤེས་སོ།
སྡོམ། གཉེན་པོ་ལམ་ཞུགས་ཁོ་ནར་འདོད་མི་རིགས། །
སྤོང་གཉེན་ཙམ་མིན་གཉེན་པོ་སྣ་ཚོགས་ཏེ། །
གང་གང་སྐྱོན་མཐོང་རྣམ་པར་སུན་འབྱིན་གཉེན། །
རྐུན་པོ་འབྱིན་འདྲའི་སྤོང་གཉེན་བར་ཆད་མེད། །

བྲལ་ཐོབ་འཛིན་པའི་གཞི་གཉེན་རྣམ་གྲོལ་ལམ། །
དེ་ཡན་ཁྱད་པར་ལམ་རྣམས་ཐག་བསྲིང་གཉེན། །
བྱེ་སྨྲ་རྣམ་གྲོལ་ལམ་ཡང་འདིར་འདོད་ལོ། །
སྤྱིར་གཉེན་པོ་ལམ་ཞུགས་ཁོ་ནར་འདོད་མི་རིགས་ཏེ། སྤོང་གཉེན་
ཙམ་མིན་པའི་གཉེན་པོ་ལ་སྣ་ཚོགས་ཡོད་པའི་ཕྱིར་ཏེ། གཉེན་པོ་གང་
གིས་སྤང་བྱ་གང་གི་སྐྱོན་མཐོང་ནས་ཞེན་ཡུལ་མེད་པར་རྟོཊ་པའམ་
ཉེས་དམིགས་སུ་ལྟ་བ་ནི་རྣམ་པར་སུན་འབྱིན་པའི་གཉེན་པོ་དང་།
རྐུན་པོ་ཕྱིར་འབྱིན་པ་དང་། འདྲ་བའི་སྤོང་གཉེན་ནི་བར་ཆད་མེད་
ལམ་རྣམས་དང་། · སྤང་བྱ་དེ་དང་བྲལ་བའི་ཐོབ་པ་རང་སྟེང་དུ་
འཛིན་པའི་གཞི་ཆགས་པའི་གཉེན་པོ་རྣམ་གྲོལ་ལམ་རྣམས་དང་།
དེའི་རྗེས་ཐོབ་ཡན་ཆད་ཁྱད་པར་གྱི་ལམ་རྣམས་ནི་ཐག་བསྲིང་བའི་
གཉེན་པོ་དང་། བྲེ་སྨྲས་རྣམ་གྲོལ་ལམ་ཡང་ཐག་བསྲིང་བའི་གཉེན་པོ་
འདིར་འདོད་ཀྱང་མི་འཐད་ལོ། །
སྡོམ། གཞན་ཡང་ཚུལ་ཁྲིམས་སྐྱེས་བུ་ཆུང་ངུར་ཡང༌། །
ཡོད་ཕྱིར་གཉེན་པོ་མིན་ན་མཛོད་སོགས་ལས། །
མཚན་ཉིད་མི་མཐུན་ཕྱིར་རིང་འབྱུང་བཞི་དང༌། །
མི་མཐུན་གཉེན་པོས་རིང་བ་ཁྲིམས་དང་འཆལ། །
ཤར་ནུབ་ཡུལ་གྱི་རིང་ཞིང་འདས་མ་འོངས། །
དུས་ཀྱི་རིང་སྟེ་བཞི་གསུངས་གཉིས་པར་འགལ། །
གཉེན་པོ་ལམ་ཞུགས་ཁོ་ནར་འདོད་པ་ལ་སྐྱོན་གཞན་ཡང་ཡོད་དེ།
ཚུལ་ཁྲིམས་སྐྱེས་བུ་ཆུང་ངུར་ཡང་ཡོད་པའི་(༡༡ན) ཕྱིར་གཉེན་པོ་མིན་
ན། མཛོད་སོགས་ལས་མཚན་ཉིད་མི་མཐུན་པའི་ཕྱིར་རིང་བ་འབྱུང་

བ་བཞི་དང་། མི་མཐུན་པ་དང་གཉེན་པོས་རིང་བ་ཚུལ་ཁྲིམས་དང་
ཤར་ནུབ་ཀྱི་མཐའ་ལྟ་བུ་ཡུལ་གྱིས་རིང་བ་
ཚུལ་འཆལ་ལྟ་བུ་དང་།
ཡིན་ཞིང༌། འདས་མ་འོངས་ལྟ་བུ་དུས་ཀྱིས་རིང་བ་སྟེ། རིང་བ་བཞི་
གསུངས་པའི་གཉིས་པར་འགལ་ལོ། །
སྡོམ། ཁ་ཅིག་གཉེན་པོ་ཡིན་ན་སྤང་བྱར་དེར། །
འཛིན་སྟངས་དངོས་འགལ་དགོས་འདོད་འཁྲུལ་བ་སྟེ། །
འདུ་ཤེས་ཀུན་མཆོག་མི་རྟག་འདུ་ཤེས་སུ། །
གསུངས་ཕྱིར་བདེན་འཛིན་གཉེན་པོར་གཞོལ་ཕྱིར་དང༌། །
བདག་མེད་རྣམ་གཉིས་རྟོགས་པའི་ཡེ་ཤེས་གཉིས། །
ཆགས་པར་དངོས་འགལ་ཡིན་པ་ཆགས་པ་དེ། །
འཛིན་པ་གཉིས་ཕྱིར་སྒྲིབ་པ་གཉིས་ཀར་འགྱུར། །
ཁ་ཅིག་གིས་གཉེན་པོ་ཡིན་ན་སྤང་བྱར་དེར་འཛིན་སྟངས་དངོས་
འགལ་ཡིན་དགོས་པར་འདོད་པ་འཁྲུལ་བ་སྟེ། ཁྱབ་པ་མ་ངེས་ཏེ།
ཕུང་པོ་མི་རྟག་པར་རྟོགས་པའི་ཡེ་ཤེས་དེ་བདེན་འཛིན་གྱི་གཉེན་པོ་
ཡིན་པའི་ཕྱིར། དེར་ཐལ། འདུ་ཤེས་ཀུན་གྱི་མཆོག་མི་རྟག་པའི་འདུ་
ཤེས་སུ་གསུངས་པའི་རྒྱུ་མཚན་ཡོད་པའི་ཕྱིར་ཏེ། དེ་བརྒྱུད་ནས་
བདེན་འཛིན་གྱི་གཉེན་པོར་གཞོལ་བའི་ཕྱིར་དང་། བདག་མེད་ཕྲ་མོ་
རྣམ་པ་གཉིས་ཀ་རྟོཊ་པའི་ཡེ་ཤེས་གཉིས་ཀ་ཆཊ་པར་འཛིན་སྟངས་
དངོས་འགལ་ཡིན་པར་འདོད་ན། ཆགས་པ་དེ་བདག་ཏུ་འཛིན་པ་
གཉིས་ཀ་ཡིན་པའི་ཕྱིར་སྒྲིབ་པ་གཉིས་ཀར་འགྱུར་རོ། །
སྡོམ། ཁ་ཅིག་མདོ་ཡིས་དོན་རྣམ་ཙམ་བསྟན་ཟེར། །

མ་མཆིས་ཞེས་པས་དོན་དང་ཤེར་ཕྱིན་ཞེས། །
ཤེས་རྣམ་གསུངས་ཤིང་གཞན་ཡང་ཅི་རིགས་པར། །
རྒྱལ་དང་རབ་འབྱོར་གཉིས་ཀྱིས་དོན་ཤེས་ཀྱི། །
རྣམ་པ་གཉིས་ཀ་གསུངས་ཕྱིར་མི་འཐད་དོ། །
ཁ་ཅིག་གིས། མདོ་ཡི་དོན་རྣམ་ཙམ་བསྟན་ཟེར། ལ་ལས། རབ་
འབྱོར་གྱིས་ཤེས་རྣམ་དང་། སངས་རྒྱས་ཀྱིས་དོན་རྣམ་བསྟན་ཟེར།
གཞན་དག་ལྡོག་ནས་བསྟན་ཟེར་ན། གསུམ་ག་མི་འཐད་དེ། རབ་
འབྱོར་གྱིས་ཡུམ་འདི་ནི་མ་མཆིས་པའི་ཞེས་པས་དོན་རྣམ་དང་། ཕ་
རོལ་ཏུ་ཕྱིན་པའོ་ཞེས་པས་ཤེས་རྣམ་གསུངས་ཤིང་། སྐྱོན་གཞན་ཡང་
དེ་བཞིན་གཤེགས་པས་ནམ་མཁའ་མེད་པའི་(༡༡བ)ཕྱིར་ཞེས་པས་
རྟག་པར་མེད་པའི་དོན་རྣམ་དངོས་དང་དེ་རྟོཊ་པའི་ཤེས་རྣམ་ཤུཊ་
ལ་བསྟན་པས། དངོས་ཤུགས་ཅི་རིགས་པར་རྒྱལ་བ་དང་རབ་འབྱོར་
གཉིས་ཀྱིས་དོན་ཤེས་ཀྱི་རྣམ་པ་གཉིས་ཀ་གསུངས་པའི་ཕྱིར། གསུམ་
ག་མི་འཐད་དོ། །
སྡོམ། ལ་ལ་རྒྱས་བཤད་ཤེས་རྣམ་གཅོར་བསྟེན་ཏེ། །
ལམ་གྱི་རྣམ་པ་དེ་སྙེད་བསྟན་ཕྱིར་ཟེར། །
ཤེས་རྣམ་ཡིན་ཀྱང་སྐབས་འདིར་ཤེས་རྣམ་དུ། །
བྱས་ཏེ་མ་བསྟན་ཕྱིར་ན་མི་འགལ་ལོ། །
ལ་ལ་ན་རེ། རྒྱས་བཤད་ཀྱིས་ཤེས་རྣམ་གཙོ་བོར་དངོས་སུ་བསྟན་
ཏེ་ལམ་བདེན་གྱི་རྣམ་པ་བཅོ་ལྔ་དང་རྣམ་མཁྱེན་གྱི་རྣམ་པ་བརྒྱ་རྩ་
བཅུ་སོགས་ལམ་གྱི་རྣམ་པ་དེ་སྙེད་བསྟན་པའི་ཕྱིར་ཟེར་ན་མ་ཁྱབ་སྟེ།

དེ་དག་སྤྱིར་ཤེས་རྣམ་ཡིན་ཀྱང་རྒྱས་བཤད་ཀྱི་སྐབས་འདིར་ཤེས་
རྣམ་དུ་བྱས་ཏེ་མ་བསྟན་པའི་ཕྱིར་ན་དེ་དང་ནང་མི་འགལ་ལོ། །དེ་ལ་
ལམ་བདེན་གྱི་རྣམ་པ་བཅོ་ལྔ་ཆོས་ཅན། རྒྱས་བཤད་དངོས་བསྟན་གྱི་
ཤེས་རྣམ་ཡིན་པར་ཐལ། རྒྱས་བཤད་ཀྱིས་དངོས་སུ་བསྟན་པ་གང་
ཞིག །ཤེས་རྣམ་ཡིན་པའི་ཕྱིར་ན་མ་ཁྱབ་ཟེར་རམ། ཡང་ན། དེའི་
དངོས་བསྟན་གྱི་ཤེས་རྣམ་ཡོད་ཀྱང༌།
དེས་ཤེས་རྣམ་དངོས་སུ་མ་བསྟན་ཟེར་དགོས་སོ། །
སྡོམ། ཁ་ཅིག་གཉེན་པོར་འཛིན་སྟངས་རྣམ་འཆར་ན། །
བར་ཆད་མེད་ལ་འཛིན་སྟངས་འཆར་འགྱུར་ཞིང༌། །
འདོད་ན་རང་ཡུལ་འཆར་རམ་ཞེ་ན་མིན། །
ཡུལ་ལ་དམིགས་ཡུལ་ལ་སོགས་སྣ་ཚོགས་ཤིང་། །
འཛིན་སྟངས་བདག་མེད་ཕྲ་རགས་གང་རུང་ཕྱིར། །
ཚིག་ལ་གཟབ་ཅིང་ཤུགས་ཡུལ་གསུངས་པ་དཔྱད། །
ཁ་ཅིག་གིས། གཉེན་པོར་རང་གི་འཛིན་སྟངས་ཡུལ་གྱི་རྣམ་པ་
འཆར་ན། བར་ཆད་མེད་ལམ་ལ་ཡང་རང་གི་འཛིན་སྟངས་ཀྱི་ཡུལ་
འཆར་བར་འགྱུར་ཞིང་། དེ་འདོད་ན་བར་ཆད་མེད་ལམ་ལ་རང་ཡུལ་
འཆར་བར་འགྱུར་རོ་ཞེ་ན། དེ་ལ་རང་ཡུལ་འཆར་བ་མིན་ཏེ། དེའི་
ཡུལ་ལ་དམིགས་ཡུལ་ལ་སོགས་སྣ་ཚོགས་ཤིང་སྟེ། སྣ་ཚོགས་ཡོད་
ཀྱང་། དེའི་འཛིན་སྟངས་ཀྱི་ཡུལ་ལ་བདག་མེད་ཕྲ་རགས་གང་རུང་
གིས་ཁྱབ་པའི་ཕྱིར། · ཤར་ཀྱང་སྐྱོན་མེད་ཅེས་པ་ཡིན་ལ་འོན་ཀྱང་རང་
ཡུལ་སྣང་( ༡༢ན)བའི་རིགས་པ་དང་རང་ཡུལ་གྱི་རྣམ་པ་ཤར་བའི་བློ་

ཡིན་མིན་སོགས་བློ་རིག་དང་། སྦྱར་བའི་ཚིག་འཁྲི་ལ་གཟབ་ཅིང་
གསུངས་པས་རང་ཡུལ་སྤྱི་ལྡོག་དེ་མི་འཆར་བའི་དོན་ཟེར་རམ་སྙམ་
ལ།  ཡིག་ཆར་ཤུགས་ཡུལ་གསུངས་པ་ཤུགས་ཀྱིས་རྟོཊ་རྒྱུའི་ཡུལ་ཐ་
སྙད་ཕྲ་མོ་སོཊ་ལ་བྱེད་དམ་དཔྱད།
སྡོམ། རྒྱས་པར་བཤད་གསུམ་དང་པོ་གཞི་ཤེས་ལ། །
གྲུབ་འཕྲལ་འགྱུར་ལྡོག་མི་རྟག་མེད་པའི་དོན། །
དོན་དམ་རྨོངས་པའི་ཉེར་ལེན་སྡུག་བསྔལ་ཏེ།
ཡང་ན་སྐད་ཅིག་ལས་ལྷག་མི་སྐྱེ་དང༌། །
བདག་དབེན་བདག་གི་བ་ཡིས་མི་བརྫི་བཞི། །
གཉིས་པ་རྒྱས་པར་བཤད་པ་ལ་གསུམ་ལས། དང་པོ་གཞི་ཤེས་ཀྱི་
རྣམ་པ་རྒྱས་པར་བཤད་པ་ལ། སྡུག་བདེན་ལ་སྦྱར་བའི་དོན་རྣམ་བཞི་
ནི། གྲུབ་འཕྲལ་ཏེ། རང་གྲུབ་པའི་སྐད་ཅིག་གཉིས་པར་གཞན་དུ་
འགྱུར་ལྡོག་བྱེད་པས་མི་རྟག་པ་མེད་པའི་དོན་ཅན་དང་། ཐ་སྙད་དུ་
སྐྱེ་ཡང་དོན་དམ་པར་རྨོངས་པ་མ་རིག་པའི་ཉེར་ལེན་སྡུག་བསྔལ་ཏེ་
མི་སྐྱེ་བའམ། ཡང་ན་རང་དུས་སྐད་ཅིག་ལས་ལྷག་པར་མི་སྐྱེས་པས་
སྡུག་བསྔལ་བ་དང་། བྱེད་པ་པོ་དོན་གཞན་གྱི་བདག་གིས་དབེན་པ་
སྟེ་སྟོང་པ་དང་། རང་གི་ངོ་བོར་གྱུར་པའི་བདག་གི་བ་ཡིས་མི་རྫི་བ་
སྟེ་བདག་མེད་དང་བཞིའོ། །འདིར་བདག་གི་བ་ཡིས་ཞེས་པ་ཚིག་གི་
སྡེབ་སྦྱོར་གྱིས་ཡིན་པས་རང་གི་ངོ་བོ་བདག་མེད་པ་ལ་སྦྱར་རོ། །
སྡོམ། སྲེད་པ་བདེན་མེད་ཀུན་འབྱུང་ནམ་མཁའ་འདྲ། །
རབ་ཏུ་སྐྱེ་བྱེད་ཚུལ་བཞིན་མ་ཡིན་པའི། །

ཡིད་བྱེད་རྟོག་དཔྱོད་ལ་སོགས་བརྗོད་དུ་མེད། །
ཡང་ན་རྟོག་དཔྱོད་མེད་ཕྱིར་རྗོད་བྱེད་མེད། །
ཡང་སྲིད་རྐྱེན་གྱིས་ཚོར་སོགས་མིང་བཞི་མེད། །
ཀུན་འབྱུང་གི་བཞི་ནི། སྲེད་པས་ཐ་སྙད་དུ་མིང་གཟུགས་སོགས་
སྐྱེད་པའི་རྒྱུ་བྱེད་ཀྱང་བདེན་པར་དེའི་རྒྱུར་གནས་པ་མེད་པ་དང་།
ཐ་སྙད་དུ་སྡུག་བསྔལ་ཀུན་འབྱུང་བའི་བྱ་བ་དང་ལྡན་ཀྱང་དོན་དམ་
པར་དེ་མེད་པ་ནམ་མཁའ་དང་འདྲ་བ་དང་། སྡུག་བསྔལ་རབ་ཏུ་
སྐྱེད་བྱེད་ཚུལ་བཞིན་མ་ཡིན་པའི་ཡིད་བྱེད་དེ་དག་ཐ་སྙད་དུ་ནང་གི་
བརྗོད་པ་རྟོག་དཔྱོད་ལ་སོགས་པ་ཡོད་( ༡༢བ) ཀྱང་དོན་དམ་པར་དེ་
འབྲས་བུ་དང་བཅས་པ་བརྗོད་དུ་མེད་པའམ་ཡང་ན་དེ་དག་རྗོད་
བྱེད་ཀྱི་རྒྱུ་རྟོག་དཔྱོད་དོན་དམ་དུ་མེད་པའི་ཕྱིར། དེ་རྗོད་བྱེད་ཀྱི་སྒྲ
དོན་དམ་པར་མེད་པ་དང་། ཐ་སྙད་དུ་ཚོར་སོགས་ལས་སྐྱེ་བའི་ཡང་
སྲིད་ཀྱི་རྐྱེན་ཀྱི་སྲེད་པ་ཡོད་ཀྱང་། དོན་དམ་པར་དེའི་རྐྱེན་གྱིས་ཚོར་
སོགས་མིང་བཞིའི་ཕུང་པོ་དོན་དམ་དུ་མེད་པའོ། །
སྡོམ། འགོག་པ་གཞན་གྱི་རྒྱུད་དུ་འགྲོ་བ་མེད། །
གཏན་དུ་ཞི་ཕྱིར་རྐྱེན་གྱིས་མི་འཕྲོག་སྟེ། །
དག་སྙིང་གཟུང་མེད་ལ་སྦྱར་གསེར་འཕྲེང་བཞེད། །
ཆོས་དབྱིངས་ཉིད་ཕྱིར་ཐར་པ་མི་ཟད་དེ། །
ཆོས་ཉིད་དྲི་བྲལ་འགོག་པ་སྐྱེ་བ་མེད། །
འགོག་བདེན་གྱི་བཞི་ནི། འགོག་པ་དེ་རྒྱུད་གཞན་ནས་གཞན་གྱི་
རྒྱུད་དུ་འགྲོ་བ་མེད་པ་དང་། སྤང་བྱ་དེ་གཏན་དུ་ཞི་བའི་ཆ་ཡིན་པའི་

ཕྱིར་སླར་རྐྱེན་གྱིས་མི་འཕྲོག་པ་སྟེ་མི་ཉམས་པ་དང༌། ཤནྟི་པའི་དག་
ལྡན་དང་སྙིང་པོ་མཆོག་ཏུ་མི་འཕྲོག་པ་ཞེས་པ་གཟུང་མེད་ལ་སྦྱར་བ།
གསེར་འཕྲེང་ལས། བློས་ཡོངས་གཅོད་ཀྱི་ཡུལ་དུ་གཟུང་དུ་མེད་པ་
ཞེས་བཞེད་པ། དགག་བྱ་བཅད་ཙམ་ལས་སྒྲུབ་ཕྱོགས་ནས་གཟུང་དུ་
མེད་པའི་དོན་ནོ། །ཆོས་དབྱིངས་ཀྱི་ངོ་བོ་ཉིད་ཡིན་པའི་ཕྱིར་སྤང་བྱ་
གང་ལས་ཐར་པ་མི་ཟད་པས་གྱ་ནོམ་པ་དང་། ཆོས་ཉིད་དྲི་བྲལ་གྱི་
འགོག་པ་སྐྱེ་བའི་རྒྱུ་མེད་པས་ངེས་པར་འབྱུང་བའོ། །འདི་དག་མདོ་
ལས་ཕལ་ཆེར་ཟིན་བྱེད་ཀྱི་ཆ་ནས་བསྟན་པས་དེའི་དབང་དུ་བྱས་ཀྱི།
འདྲེན་ཚེ་སྡུག་བདེན་མི་རྟག་པ་སོགས་ཁྱད་ཆོས་བཅུ་གཉིས་འཇོག་གོ།
སྡོམ། ལམ་ལ་ཉོན་སྒྲིབ་གཉེན་པོ་རྣམ་བཞི་སྟེ། །
ལམ་སྒོམ་བྱེད་པོ་དོན་དམ་རིག་པ་པོ། །
གོང་མར་འཕོ་པོ་ཉོན་མོངས་འདུལ་བ་པོ། །
བདག་མེད་རྟོགས་པའི་མཐོང་ལམ་ཟག་མེད་བཞི།
འཕོ་བ་རྒྱན་བཟང་འཆི་འཕོར་བཤད་ཀྱང་མིན། །
ལམ་བདེན་ལ། ཉོན་སྒྲིབ་ཀྱི་གཉེན་པོའི་རྣམ་པ་བཞི་སྟེ། དེ་ནི་
ལམ་སྒོམ་པར་བྱེད་པོ་དང་། དོན་དམ་རིགས་པ་དང༌། ལམ་འོག་མ་
ནས་གོང་མར་འཕོ་བ་པོ་དང་། ཉོན་མོངས་འདུལ་བ་པོ་གང་ཟག་གི་
བདག་མེད་ཏུ་རྟོགས་པའི་མཐོང་ལམ་ཟག་མེད་བཞིའོ། །འདིའི་འཕོ་
བ་གུང་རུ་རྒྱན་( ༡༣ན)བཟང་བས་འཆི་འཕོ་བ་པོར་བཤད་པ་བརྒྱད་
སྟོང་པའི་ཚིག་དང་བསྟུན་ཀྱང་། དེ་དཔེར་གསུངས་ཀྱི་འདི་སྒྲུབ་པའི་
རྣམ་པའི་སྐབས་ཡིན་པས་དེ་ལྟར་མིན་ནོ། །

སྡོམ། ཉོན་མོངས་གཉེན་པོ་རྫོགས་ཕྱིར་ལྷག་བཅུ་གཅིག །
འོས་མེད་རིགས་པས་ཤེས་སྒྲིབ་གཉེན་པོར་འགྲུབ། །
དེ་སྤངས་དཀའ་ཕྱིར་མཐོང་སྒོམ་གཉིས་ཕྱེ་བར། །
མཉམ་བཞག་གཙོ་དང་མཉམ་རྗེས་སྤེལ་མ་རུ། །
དུས་རིང་འབྱུང་ཕྱིར་ཟག་མེད་ཟག་བཅས་འབྱེད།
དེ་ཡན་གྱི་རྣམ་པ་བཅུ་དྲུག་གིས་ཉོན་མོངས་ཀྱི་གཉེན་པོ་རྫོགས་
པའི་ཕྱིར་ལྷག་མ་བཅུ་གཅིག་སྒྲིབ་པ་གཞན་གྱི་གཉེན་པོར་འོས་མེད་
ཀྱི་རིགས་པས་ཤེས་སྒྲིབ་རགས་པའི་གཉེན་པོར་འགྲུབ་བོ། །ཤེས་སྒྲིབ་
རགས་པ་དེ་ཉོན་སྒྲིབ་ལས་སྤང་དཀའ་བ་ཤེས་པའི་ཕྱིར། དེའི་གཉེན་
པོ་ལ་མཐོང་སྒོམ་གཉིས་ཕྱེ་བར་གསུངས་ལ།མཐོང་ལམ་མཉམ་
བཞག་གཙོ་བོ་དང་། སྒོམ་ལམ་མཉམ་བཞག་དང་རྗེས་ཐོབ་ཡེ་ཤེས་
སྤེལ་མ་རུ་དུས་རིང་པོར་འབྱུང་བའི་ཕྱིར། མཐོང་ལམ་ཟག་མེད་དང་།
སྒོམ་ལམ་ཟག་བཅས་གཉིས་འབྱེད་དོ། །
སྡོམ། སློབ་དཔོན་ལམ་འདིས་རང་རྒྱལ་བསྡུས་པའི་ཕྱིར། །
ཤེས་སྒྲིབ་གཉེན་པོ་གསུངས་ལ་ལོ་ཆེན་གྱིས། །
རང་རྒྱལ་སྡུད་དགོས་ཞེས་པ་ཤེས་རྣམ་གྱི། །
དབང་བྱས་ཡིན་ན་དོན་རྣམ་བཤད་སྐབས་འཆོལ། །
དོན་རྣམ་ཡིན་ན་དེ་འདི་ག་ལ་དགོས། །
བདེན་པ་དང་པོ་གསུམ་དང་མཚུངས་ཞེས་ཟེར། །
སློབ་དཔོན་སེང་བཟང་གིས། གཞི་ཤེས་སྐབས་ཀྱི་ལམ་བདེན་གྱི་
རྣམ་པ་འདིས་རང་རྒྱལ་གྱི་རྟོགས་རིཊ་ཀྱང་སྡུད་པའི་ཕྱིར་ཤེས་སྒྲིབ་
རགས་པའི་གཉེན་པོ་གསུངས་པ་ལ། ལོ་ཆེན་བློ་ལྡན་ཤེས་རབ་ཀྱིས།

ཁྱོད་ཀྱིས་རང་རྒྱལ་གྱི་རྟོགས་རིགས་སྡུད་དགོས་ཞེས་པ་ཤེས་རྣམ་གྱི་
འདིར་དོན་རྣམ་བཤད་པའི་སྐབས་ཡིན་དབང་དུ་བྱས་པ་ཡིན་ན།
པས་སྐབས་འཆོལ་ལ། དོན་རྣམ་ཡིན་ན་གཞི་ཤེས་དེར་འདི་ག་ལ་
དགོས་ཏེ།བདེན་པ་དང་པོ་གསུམ་གྱི་རྣམ་པ་དེར་མི་འདུ་བ་དང་
མཚུངས་པའི་ཕྱིར། སློབ་དཔོན་ནོར་ཞེས་ཟེར་བ། འདིའི་ལན་ནི།
སྡོམ། རྒྱལ་བས་སྡུག་ཀུན་སྤོང་ཕྱིར་ལམ་བསྒོམ་ཞེས། །
གདམས་ཏེ་བསྐྱེད་བྱར་ཡིན་གྱི་ཤེས་བྱར་མིན། །
འདིར་ཡང་གཞི་ཤེས་འབའ་ཞིག་སྐབས་ཡིན་ཕྱིར། །
ལམ་འདིས་གཞི་ཤེས་རང་གི་ངོ་བོའི་སྒོས། །
མཚོན་སླད་རང་ཡིན་ཚུལ་གྱིས་བསྡུས་པས་ན། །
དམིགས་པར་བསྡུས་པའི་ཚུལ་དང་ག་ལ་མཚུངས། །
དོན་རྣམ་གྱི་སྐབས་ཡིན་ཀྱང་བདེན་པ་དང་པོ་གསུམ་གྱི་རྣམ་པ
དང་མི་( ༡༣བ) མཚུངས་ཏེ། རྒྱལ་བས་སྡུག་ཀུན་གཉིས་སྤོང་བའི་ཕྱིར་
ལམ་སྒོམ་ཞེས་གདམས་པ་དེ། ལམ་དེ་རང་རྒྱུད་ལ་བསྐྱེད་བྱར་
གདམས་པ་ཡིན་གྱི། བདེན་པ་དང་པོ་གསུམ་ལྟར་ཤེས་བྱར་གདམས་
པ་མ་ཡིན་པའི་ཕྱིར་དང་། སྐབས་འདིར་ཡང་མཁྱེན་གསུམ་གྱི་ནང་
ནས་གཞི་ཤེས་འབའ་ཞིག་གི་རྣམ་པ་འཆད་པའི་སྐབས་ཡིན་པའི་
ཕྱིར་ན། དེའི་སྐབས་ཀྱི་ལམ་གྱི་རྣམ་པ་འདིས་གཞི་ཤེས་རང་གི་ངོ་
བོའི་སྒོ་ནས་མཚོན་པ་སྟེ། · རང་གི་ངོ་བོར་བསྐྱེད་ནས་བསྒོམ་པའི་སླད་
དུ་རང་ཡིན་པའི་ཚུལ་གྱིས་བསྡུས་པས་ན་དང་པོ་གསུམ་གྱི་རྣམ་པ་
དམིགས་པར་བསྡུས་པའི་ཚུལ་དང་ག་ལ་མཚུངས།

སྡོམ། གལ་ཏེ་ཁྱོད་ལྟར་དམིགས་པའི་དབང་བྱས་ཀྱང༌། །
ཉན་རང་རང་རྒྱུད་ལུས་ཚོར་སེམས་ཆོས་ཙམ། །
དམིགས་ཕྱིར་དམན་ཞེས་དབུས་མཐའི་འགྲེལ་པར་གསུངས། །
གལ་ཏེ་ཁྱོད་ལྟར་ན་དམིགས་པར་བསྡུས་པའི་དབང་དུ་བྱས་ཀྱང་།
གཞི་ཤེས་ཀྱི་དམིགས་པའི་ལམ་རྣམས་གཞི་ཤེས་སུ་འ དུ ་དགོ ས་ཏེ །
གཞི་ཤེས་ཉན་རང་ཁོ་ནའི་རྒྱུད་ལ་བཞག་པ་གང་ཞིག །ཉན་རང་
གི་དྲན་ཉེ་རྣམས་ཉན་རང་རང་རྒྱུད་ཀྱི་ལུས་ཚོར་སེམས་ཆོས་ཙམ་ལ་
དམིཊ་པའི་ཕྱིར་ན་དམིགས་པ་དམན་ཞེས་དབུས་མཐའི་འགྲེལ་པར་
དབྱིག་གཉེན་གྱིས་གསུངས་པའི་ཕྱིར།
སྡོམ། འཕགས་པས་འདིའི་ཞེས་དགག་ཚིག་མ་མཛད་ཕྱིར། །
ཐེག་པ་གཉིས་གའི་ཤེས་སྒྲིབ་གཉེན་པོ་ཀུན། ། །
བཞེད་ཀྱི་སློབ་དཔོན་ལྟར་མིན་གསུངས་པ་ཡང་།
མི་རིགས་དེས་ཀྱང་མཐོང་སྒོམ་ཉིད་གསུངས་ཕྱིར། །
ཚིག་གསལ་ཕྱི་མ་འདི་གཉིས་སྒོམ་གཅིག་པུར། །
གསུངས་པ་འགྲེལ་ཆུང་འགྱུར་ལ་བདེ་འདྲ་ཡང་། །
སྣང་བ་གཉིས་དང་མི་མཐུན་ཕྱིར་ན་དོར། །
འཕཊ་པས་ཤེས་སྒྲིབ་ཀྱི་གཉེན་པོར་བཅུ་གཅིག་གང་ཟག་འདིའོ་
ཞེས་དགག་ཚིག་གམ་ངེས་བཟུང་མ་མཛད་པའི་ཕྱིར་ན། དེ་བཅུ་
གཅིག་རང་རྒྱལ་བྱང་སེམས་སངས་རྒྱས་གསུམ་གའི་རྒྱུད་ན་ཡོད་པས།
དེ་ལ་ཐེག་པ་གཉིས་ཀའི་ཤེས་སྒྲིབ་རགས་པའི་གཉེན་པོ་ཀུན་བཞེད་
ཀྱི་སློབ་དཔོན་ལྟར་མཐོང་སྒོམ་ཙམ་ལ་སྦྱར་བ་མིན་ཞེས། རྔོག་ཆེན་
པོས་གསུངས་པ་ཡང་མི་རིགས་ཏེ། ཉི་སྣང་ལས། ཤེས་བྱའི་སྒྲིབ་

པའི་གཉེན་པོའི་( ༡ ༤ན) ལམ་ནི་རྣམ་པ་གཉིས་ཏེ་སྒོམ་པའི་ལམ་ཟག་
པ་དང་བཅས་པ་དང་མཐོང་བའི་ལམ་ཟག་པ་མེད་པའོ། །ཞེས་དེས་
ཀྱང་མཐོང་སྒོམ་ཉིད་ལ་སྦྱར་ནས་གསུངས་པའི་ཕྱིར།ཚིག་གསལ་
ལས།རང་སངས་རྒྱས་ཀྱི་རྣམ་པ་བཅུ་གཅིག་སྨོས་པ་ནི་དེ་དག་གི་
སྒོམ་པའི་ལམ་གྱི་མཚན་ཉིད་དོ།།ཞེས་ཕྱི་མ་འདི་གཉིས་སྒོམ་ལམ་
གཅིག་པུར་གསུངས་པ། འགྲེལ་ཆུང་ལས། སྒོམ་པའི་ལམ་ཟག་པ་དང་
བཅས་པ་ཟག་པ་མེད་པ་རྣམ་པ་གཉིས་ཡིན་པས་ཞེས་པའི་འགྱུར་ལ་
བདེ་བ་འདྲ་ཡང་། སྣང་བ་གཉིས་ལས་སྒོམ་མཐོང་ལ་སོ་སོར་སྦྱར་བ་
དང་མི་མཐུན་པའི་ཕྱིར་ན་དོར་བར་བྱའོ། །
སྡོམ། དེ་ཡང་སྒོམ་ལ་ངོ་བོ་ཉིད་མེད་ལྔ། །
མཐོང་ལ་ཕྱི་དོན་ཀུན་ཉོན་རྣམ་བྱང་དང༌། །
བག་ཆགས་དབྱེ་བའི་སྤྲོས་དང་རྟོགས་པའི་རློམ། །
ཕྱི་དོན་རྟོགས་པ་ཐོབ་ཟིན་ཉམས་མེད་དྲུག །
ཐ་མར་གསེར་འཕྲེང་སྟོང་ཉིད་མི་གཡོ་གསུངས། །
འདི་དག་ལེགས་ལྡན་འདོད་ཚུལ་ལམ་སྒྲིག་གསལ། །
 ཤེས་སྒྲིབ་ཀྱི་གཉེན་པོ་དེ་ལ་ཡང་སྒོམ་ལམ་ཟག་བཅས་ལ། ཕྱི་དོན་
གྱི་ངོ་བོ་ཉིད་མེད་ཀྱང་སྣང་བ་རྨི་ལམ་ལྟ་བུ་དང་། ཕྱི་དོན་དུ་མ་སྐྱེས་
ཀྱང་སྣང་བ་སྒྲ་བརྙན་དེ་བྲག་ཆ་ལྟ་བུ་དང༌། ཕྱི་དོན་གྱི་མ་འགག་པ་
མིག་ཡོར་ཏེ་གཟུགས་བརྙན་ནམ་ཟླ་བ་གཉིས་སྣང་ལྟ་བུ་དང་།
དོན་གྱི་གཟོད་མ་ནས་ཞི་བ་སྨིག་རྒྱུ་ལྟ་བུ་དང་།  ཿ ཕྱི་དོན་དུ་རང་
བཞིན་གྱིས་མྱ་ངན་འདས་པ་སྒྱུ་མ་ལྟ་བུར་རྟོགས་པའི་སྒོམ་ལམ་སྟེ་ངོ་

བོ་ཉིད་མེད་པ་ལྔ་ལ་སྦྱར་རོ། །མཐོང་ལམ་ཟག་མེད་ལ་ཕྱི་དོན་གྱི་ཀུན་
ནས་ཉོན་མོངས་པ་དང་། རྣམ་པར་བྱང་བ་མེད་པ་གཉིས་དང་། ཕྱི་
རོལ་དོན་འཛིན་གྱི་བག་ཆགས་ཀྱིས་རང་བཞིན་ལ་མ་གོས་པས་འོད་
གཟུགས་སོཊ་ཕྱི་དོན་གྱི་དབྱེ་བའི་སྤྲོས་པ་མེད་པ་གསལ་བ་དང་།
དང་། རང་གི་རྟོགས་པ་ལ་ཕྱི་དོན་གྱིས་རློམ་( ༡༤བ) པ་མེད་པ་དང་།
ཕྱི་དོན་དུ་རྟོགས་པ་ཐོབ་ཟིན་ཉམས་པ་མེད་པར་རྟོགས་པའི་མཐོང་
ལམ་ཟག་མེད་དྲུག་གོ །འདིའི་ཐ་མར་གསེར་འཕྲེང་ལས། སྟོང་ཉིད་མི་
གཡོ་བར་གསུངས་པ། ཕྱི་དོན་གྱིས་སྟོང་ཉིད་རྟོགས་པ་ཐོབ་ཟིན་ཕྱི་
དོན་གྱིས་མི་གཡོ་བ་ལ་སྦྱར་བས་སྔ་མ་དང་དོན་འདྲའོ། །བཅུ་གཅིག་
པོ་འདི་དག་སློབ་དཔོན་ལེགས་ལྡན་གྱིས་འདོད་ཚུལ་ཕར་ཕྱིན་ལམ་
སྒྲིག་ལས། བདག་མེད་ཕྲ་མོ་རྟོགས་པ་མེད་པར་འདོད་པ་ལྟར་ན།
རང་སངས་རྒྱས་ཀྱིས་སྐྱེ་བ་དང་རྒ་ཤི་མ་རིག་པའི་འཁྲུལ་སྣང་དུ་ཁོང་
དུ་ཆུད་པ་དང་མཐུན་པར་བྱང་ཆུབ་སེམས་དཔའ་ལ་ཡང་ཡོད་པར་
བཤད་པར་བྱ་སྟེ། ཞེས་སྐྱེ་རྒ་སོགས་ཐོག་མའི་མ་རིག་པའི་འཁྲུལ་སྣང་
ཙམ་དུ་རྨི་ལམ་ལྟ་བུ་སོགས་ལྔ་དང་། ཀུན་བྱང་སོགས་དྲུག་མ་རིག་
པའི་འཁྲུལ་སྣང་ཙམ་ལས་དོན་གཞན་དུ་མེད་པ་དང་རློམ་པ་མེད་པ་
དང་མི་གཡོ་བ་དྲུག་རྟོགས་པ་དང་། རང་རྒྱལ་ལ་བདག་མེད་ཕྲ་མོ་
རྟོགས་པ་ཡོད་པར་འདོད་པ་ལྟར་ན་ནི་བཟུང་བྱ་དོན་གཞན་བདེན་
མེད་དུ་དེ་དག་གིས་རྟོགས་པ་ལྟར་བདེན་པར་མེད་ཀྱང་སྣང་བ་རྨི་
ལམ་ལྟ་བུར་རྟོཊ་པ་སོཊ་ལ་སྦྱར་བར་གསལ་བར་གསུངས་སོ། །
སྡོམ། དེ་ཡང་སྒོམ་ལ་ངོ་བོ་ཉིད་མེད་ལྔ། །

མཐོང་ལ་ཕྱི་དོན་ཀུན་ཉོན་རྣམ་བྱང་དང༌། །
བག་ཆགས་དབྱེ་བའི་སྤྲོས་དང་རྟོགས་པའི་རློམ། །
ཕྱི་དོན་རྟོགས་པ་འཐོབ་ཟིན་ཉམས་མེད་དྲུག །
ཐ་མར་གསེར་འཕྲེང་སྟོང་ཉིད་མི་གཡོ་གསུངས། །
འདི་དག་ལེགས་ལྡན་འདོད་ཚུལ་ལམ་སྒྲིག་གསལ། །
འདིར་བསྟན་གཙོ་བོ་རྣམ་གཞག་རྟེན་ཤེས་ནས། །
རྗེས་སུ་གཟུང་ཕྱིར་སེམས་དཔའི་བསྐྱེད་བྱ་ཙམ། །
ཡིན་ཕྱིར་དམན་ལ་མིན་ཞིང་རྒྱལ་ལའང་མིན། །
སྐབས་འདིར་གཙོར་བསྟན་ལམ་ཤེས་འང་གཞི་ཤེས་ཉིད། །
རྣམ་བཤད་ལས། གཞི་ཤེས་ཀྱི་རྣམ་པ་མཐའ་དག་བྱང་ཆུབ་སེམས་
དཔའ་བསྒོམ་པར་བྱ་བ་ཡིན་པས། ཞེས་པ་ནས། རྣམ་གཞག་གི་རྟེན་
སོ་སོར་ངེས་པར་ཤེས་པར་བྱ་བའི་ཆེད་དུ་རང་སངས་རྒྱས་སྨོས་ཀྱི།
རང་རྒྱལ་རང་རྒྱུད་ཀྱི་མངོན་རྟོགས་འབའ་ཞིག་སྟོན་པའི་ཆེད་དུ་མ་
ཡིན་ནོ། །ཞེས་པ་ལྟར། སྐབས་འདིར་གཙོ་བོར་དངོས་སུ་བསྟན་པའི་
གཞི་ཤེས་ཉེར་( ༡༥ན) བདུན་ནི། །རྣམ་གཞག་གི་རྟེན་སོ་སོར་ཤེས་ནས་
དེ་དག་རྗེས་སུ་བཟུང་བའི་ཕྱིར་དུ་བྱང་ཆུབ་སེམས་དཔའི་རྒྱུད་ལ་
བསྐྱེད་པར་བྱ་བ་ཙམ་ཡིན་པའི་ཕྱིར་ན། དེ་དག་ཐེག་དམན་ལ་མིན་
ཞིང་རྒྱལ་བ་ལའང་ཡོད་པ་མིན་ནོ། །གཞི་ཤེས་ཀྱི་སྐབས་འདིར་གཙོ་
བོར་དངོས་སུ་བསྟན་པའི་ལམ་ཤེས་འང་གཞི་ཤེས་ཉིད་ཀྱི་ངོ་བོར་
གྱུར་པའི་དེ་ཡིན་ནོ། །གསེར་འཕྲེང་ལས། བདེན་པ་དང་པོ་གསུམ་གྱི་
རྣམ་པ་བཅུ་གཉིས་དང་ལམ་བདེན་གྱི་དང་པོ་བཞི་ལ། ཉན་ཐོས་ཀྱི་
མཐོང་སྒོམ་གཉིས་ཆར་ལ་བཞེད་པ་ལེགས་ཀྱང་། ཞེས་དང་། ཤེར་

འབྱུང་གིས། ཉན་ཐོས་དང་རང་སངས་རྒྱས་དེ་དག་གི་ཉོན་མོངས
པའི་སྒྲིབ་པ་སྤང་བྱ་ཉིད་དུ་མཚུངས་པའི་ཕྱིར། ནས། རང་རྒྱལ་གྱི་
ཡང་དེའི་གཉེན་པོ་མཐོང་སྒོམ་བཟུང་ངོ་། །ཞེས་འདིར་གཙོ་བོར་
དངོས་སུ་བསྟན་པའི་གཞི་ཤེས་ཀྱི་རྣམ་པ་དང་པོ་བཅུ་དྲུག་ཉན་རང་
གཉིས་ཀའི་མཐོང་སྒོམ་གཉིས། ལྷག་མ་བཅུ་གཅིག་རང་རྒྱལ་ཁོ་ན་ལ་
བཞག་པ་ནི། ཉ་ཊཱིཀ་སོགས་ལྟར་གཞི་ཤེས་ཉན་རང་ཁོ་ན་ལ་ཡོད་པ་
དང་། ཉོན་སྒྲིབ་ཀྱི་གཉེན་པོ་ཉན་རང་གི་མཐོང་སྒོམ་གཉིས་ཡོད་པར་
གསུངས་པ་དང་མཐུན་པར་བྱས་ལ། མཁས་གྲུབ་རྟོགས་དཀའི་སྣང་
བར་ཡང་། ཟག་མེད་དེས་མཉམ་བཞག་མཐོང་སྒོམ་གཉིས་ཀ་བསྡུས་
སོ། །ཞེས་ཉོན་སྒྲིབ་ཀྱི་གཉེན་པོ་གཞི་མཐོང་སྒོམ་གཉིས་ཀ་ལ་བཞག་
ཀྱང་རྟེན་བྱང་སེམས་ལ་གསུངས་སོ། །སེར་འབྲས་ཀྱི་ཡིག་ཆ་རྣམས་སུ་
རྣམ་བཤད་ལྟར་( ༡༥བ)མཐོང་ལམ་བཞི་དང་རྟེན་བྱང་སེམས་ཁོ་ན་ལ་
བཞག་པ་ནི། རྗེ་བཙུན་འཇམ་པའི་དབྱངས་ཀྱི་མན་ངག་རྗེའི་
དགོངས་པ་མཐར་ཐུག་ཡིན་ཏེ། འདིར་རྣམ་རྫོགས་སྦྱོར་བའི་རྣམ་པ་
སྒོམ་ཚུལ་གསུངས་པའི་སྐབས་ཡིན་པ་དང་། བྱང་སེམས་ཀྱིས་དེ་དག་
ཤེས་མཐོང་གིས་ལྟས་ནས་འདའ་དགོས་པས། ཟག་མེད་གཉིས་མཐོང་
ལམ་དུ་གཙོ་བོར་བསྒོམ་པས་མཐོང་ལམ་དང༌། ཤེས་སྒྲིབ་རགས་པ་
སྤོང་དཀའ་བ་དང་། ཟག་མེད་ཀྱིས་རིགས་འདྲ་སྒོམ་ལམ་དུ་ཡང་སྒོམ་
པ་ཤེས་ཕྱིར་སྒོམ་ལམ་གསུངས་པའི་ཕྱིར་རོ། །སྤྱི་དོན་རོལ་མཚོ་ལས།
དང་པོ་དེ་ལ་བཞི་ཡོད་དེ། ལམ་བདེན་གྱི་རྣམ་པའི་ལམ་རིག་པ་སྒྲུབ་
པ་ངེས་འབྱིན་པའི་རྟོགས་པའི་རྣམ་པ་བཞི་ཡོད་པའི་ཕྱིར། ཞེས་ལམ་

བདེན་གྱི་ཁྱད་ཆོས་བཞི་རྟོགས་པའི་དེ་བཞག་ལ། ཡིག་ཆ་རྙིང་པར།
ཕུང་པོ་མི་རྟག་པར་དངོས་སུ་རྟོཊ་པའི་ཡེ་ཤེས་དེ་ཉིད་འཛིན་སྟངས་
ཀྱི་ཡུལ་དུ་བྱས་ནས་སྒོམ་པ་ལ་སོཊ་པའི་མཁྱེན་གསུམ་སྦྱོར་བའི་ཤེས་
རྣམ་བརྒྱ་དོན་གསུམ་ཞེས་གསུངས་ཀྱང་།དང་པོ་ཚོགས་ལམ་དང
རང་ལུགས་ལ། དོན་རྣམ་བཅོ་ལྔའི་དང་པོ་ལ་བྱེད་པོ་གང་ཟག་གི་
བདག་མེད་མངོན་སུམ་དུ་རྟོགས་པའི་མཐོང་ལམ་ཟག་མེད་དང་།
སྦྱོར་རྣམ་དང༌། ཤེས་རྣམ་བཅོ་ལྔའི་དང་པོ་ལ་བྱེད་པོ་གང་ཟག་གི་
བདག་མེད་པར་རྟོགས་པའི་སྦྱོར་བ་དང་གཞི་ཤེས་འདྲེན་དགོས་ཏེ།
ས་ལམ་དང་གཉིས་པ་སངས་རྒྱས་ལ་འཇོག་དགོས་པའི་
ཕྱིར་རོ། །ཡིག་ཆར་འདོད་མི་ནུས་ཏེ། གཞི་ཤེས་མ་ཡིན་པའི་ཕྱིར།
ཞེས་གཞི་ཤེས་ཀྱི་རྣམ་པ་ལ་གཞི་ཤེས་( ༡༦ན) ཀྱིས་ཁྱབ་པར་གསུངས་
པ་ནི། རྩ་བར། དེ་ནི་རྣམ་པ་གསུམ་དུ་འདོད། །ཅེས་མཁྱེན་གསུམ་
གང་རུང་གི་ཤེས་རྣམ་མཁྱེན་གསུམ་གང་རུང་དུ་ངེས་པར་རྩ་འགྲེལ་
དུ་གསུངས་པས་ཡིན་ལ། ཡིག་ཆ་རྙིང་པར། རྣམ་མཁྱེན་གྱི་རྣམ་པ་
ཡིན་ན་དེའི་ཤེས་རྣམ་ཡིན་དགོས་པའི་ཕྱིར། དེ་ཡིན་ན་རྣམ་མཁྱེན་
ཡིན་དགོས་པའི་ཕྱིར། དེར་ཐལ། གཟུགས་ཀྱི་རྣམ་པ་ཡིན་ན་གཟུགས་
ཡིན་དགོས་པའི་ཕྱིར། འགོག་བདེན་གྱི་རྣམ་པ་ཡིན་ན་འགོག་བདེན་
ཡིན་དགོས་པའི་ཕྱིར། ཞེས་གསུངས་སོ། །དེ་ལྟར་ན་འགོག་པའི་རྣམ་
པ་བཅུ་དྲུག་ཅེས་པ་ཡང་འགོག་བདེན་ལ་སྦྱར་བའི་རྣམ་པ་ཡིན་ཀྱང་།
འགོག་བདེན་གྱི་རྣམ་པ་མིན་ཟེར་དགོས་ལ། སྟོང་བདག་མེད་གཉིས་
སྡུག་བདེན་གྱི་རྣམ་པར་གསུངས་པ་ལོག་རྟོག་ཟློག་ཚུལ་གྱིས་ཡིན་

པས་དམིགས་བསལ་ཡིན་ནོ། །རྣམ་འགྲེལ་སོགས་ན་གཟུང་རྣམ་
འཛིན་རྣམ་དང་རྣམ་པ་ཤར་ཞེས་པའི་རྣམ་པ་ཡུལ་ཅན་ལ་བྱེད་པར་
གསུངས་པས། རྗེ་བཙུན་པས། རྣམ་མཁྱེན་འཛིན་པའི་རྟོག་པ་ཆོས་
ཅན། རྣམ་མཁྱེན་གྱི་ཁྱད་ཆོས་སུ་ཐལ། རྣམ་མཁྱེན་གྱི་རྣམ་པ་ཡིན་
པའི་ཕྱིར་ཏེ། དེའི་རྣམ་པར་སྐྱེས་པའི་ཕྱིར། ཞེས་དང༌། ཁྱོད་ཁྱོད་ཀྱི་
གཟུང་རྣམ་ཡིན་པར་ཐལ། ཁྱོད་གཞན་རིག་གི་ཤེས་པ་ཡིན་པའི་ཕྱིར།
ཞེས་དང༌། དེའི་རྣམ་པ་ཡིན་པའི་ཕྱིར། དེར་ཐལ། དེའི་འཛིན་རྣམ་
ཡིན་པའི་ཕྱིར། ཞེས་གསུངས་ཀྱང་རང་ལུགས་སྔར་ལྟར་རྣམ་མཁྱེན་
གྱི་རྣམ་པ་དེ་དག་གི་ཤེས་རྣམ་ལ་བྱའོ། །
སྡོམ། ཁ་ཅིག་བདག་མེད་མངོན་སུམ་རྟོགས་པའི་བློས། །
ཟིན་པའི་ཐེག་དམན་ཤེས་རབ་རྟོགས་རིགས་ཏེ། །
གཞི་ཤེས་དམིགས་ལ་ལོག་ཞུགས་གཉེན་པོར་འདོད།
གཞི་ཤེས་དམིགས་པར་ལོག་ཞུགས་བདེན་འཛིན་ཡང༌། །
ཡོད་ཅིང་མི་རྟག་རྟོགས་བློ་དེའི་གཉེན་པོར། །
མི་རིགས་འདིར་བསྟན་གཉེན་པོ་རྣམ་པའི་དོན། །
སྔར་བཤད་བཞིན་དུ་འཛིན་སྟངས་འགལ་དགོས་ཤིང༌། །
གཉེན་པོ་ཙམ་ལ་བསམ་ན་སྐབས་འཆོལ་ཕྱིར། །
གང་གི་གཉེན་པོ་བྱ་ཡུལ་སྒྲིབ་པ་ལ། །
མཚན་ཉིད་ཟུར་དུ་ཆ་བཞག་མ་སྨོས་པར། །
ཐར་དང་ཐམས་ཅད་མཁྱེན་ལ་བར་གཅོད་སྒྲིབ། །
རིམ་བཞིན་སྒྲིབ་གཉིས་དོན་དུ་ཁ་ཅིག་འདོད། །
གཞན་དག་སྔ་མའི་སྐྱོན་དུ་བདེན་འཛིན་འཕེན། །

ཁ་ཅིག་གང་ཟག་གི་( ༡༦བ) བདག་མེད་མངོན་སུམ་དུ་རྟོགས་པའི་
བློས་ཟིན་པའི་ཐེག་དམན་གྱི་ཤེས་རབ་ཀྱི་རྟོགས་རིགས་དེ། འདིར་
གཙོ་བོར་དངོས་སུ་བསྟན་པའི་གཞི་ཤེས་ཀྱི་དམིགས་པ་ལ། ལོག་པར་
ཞུགས་པའི་སྒྲོ་འདོགས་ཀྱི་གཉེན་པོར་འཇོག་བྱེད་དེ་མཚན་ཉིད་དུ་
འདོད་ཟེར་བ་མི་འཐད་དེ། གཞི་ཤེས་ཀྱི་དམིགས་པར་ལོག་པར་
ཞུགས་པའི་བདེན་འཛིན་ཡང་ཡོད་ཅིང་། སྡུག་བདེན་མི་རྟག་པར་
དངོས་སུ་རྟོགས་པའི་བློ་དེའི་འདིར་བསྟན་གཉེན་པོར་མི་རིགས་ཏེ།
འདིར་གཙོ་བོར་དངོས་སུ་བསྟན་པའི་གཉེན་པོའི་རྣམ་པའི་དོན་སྔར་
བཤད་པ་བཞིན་དུ་དེ་དང་འཛིན་སྟངས་དངོས་སུ་འགལ་བ་དགོས་
ཤིང་གཉེན་པོ་ཙམ་གྱི་དོན་ལ་བསམ་ན་སྐབས་འཆོལ་བའི་ཕྱིར་རོ། །
དེ་ལས་འཕྲོས་ཏེ་གང་གི་གཉེན་པོ་བྱ་བའི་ཡུལ་སྒྲིབ་པ་བཤད་པ་ལ།
མཚན་ཉིད་ཀྱི་ཟུར་དུ་ཆ་བཞག་མ་སྨོས་པར་ཐར་པ་དང་ཐམས་ཅད་
མཁྱེན་པ་ཐོབ་པ་ལ་བར་དུ་གཅོད་པའི་སྒྲིབ་པ་གཉིས་རིམ་པ་བཞིན་
དུ་ཉོན་སྒྲིབ་དང༌། ཤེས་སྒྲིབ་གཉིས་ཀྱི་དོན་དུ་ཁ་ཅིག་འདོད་དོ། །
བསོད་གྲགས་པ་སོགས་གཞན་དག །སྔ་མའི་ཉོན་སྒྲིབ་ཀྱི་མཚན་ཉིད་
ཀྱི་སྐྱོན་དུ། བདེན་འཛིན་དེ་ཐར་པ་ཐོབ་པ་ལ་བར་དུ་གཅོད་བྱེད་
ཡིན་པའི་ཕྱིར། དེར་ཐལ། བྱང་སེམས་དེས་ཐར་པ་ཐོབ་པ་ལ་བདག་
འཛིན་ངེས་པར་སྤོང་དགོས་པའི་ཕྱིར། ཞེས་འཕེན་ཀྱང་། ཉན་ཐོས་
དགྲ་བཅོམ་པས་ཐར་པ་ཐོབ་པ་ལ་བར་དུ་གཅོད་པའི་སྒྲིབ་པ་མ་སྤང་
བར་བསོད་གྲགས་པའི་མཐའ་དཔྱོད་དུ་གསུངས་སོ། །
སྡོམ། འཇིག་ཚོགས་ལྟ་བའི་གདོན་གྱིས་བྱང་ཆུབ་མཆོག །

ཐོབ་ལ་བར་དུ་གཅོད་ཕྱིར་སྔ་མ་ཞིག །
དགྲ་བཅོམ་བདེན་འཛིན་ལྡན་ཕྱིར་གནོད་ཙམ་གྱིས། །
བར་གཅོད་མི་དགོས་ཕྱིར་ན་གཞན་དེའང་ཁེགས། །
འཇིག་ཚོགས་ལ་ལྟ་བའི་གདོན་གྱིས་བྱང་ཆུབ་མཆོག་ཐམས་ཅད་
མཁྱེན་པ་( ༡༧ན)ཐོབ་པ་ལ་བར་དུ་གཅོད་པའི་ཕྱིར། ཁ་ཅིག་སྔ་མས་
མཚན་ཉིད་བཞག་པ་ཞིག་ལ།དགྲ་བཅོམ་པ་ལ་བདེན་འཛིན་ལྡན་
པའི་ཕྱིར། ཐར་པ་ལ་གནོད་ཙམ་གྱི་བར་དུ་གཅོད་མི་དགོས་པའི་ཕྱིར་
ན། གཞན་དག་གིས་སྐྱོན་འཕངས་པ་དེ་ཡང་ཁེགས་སོ། །བསོད་གྲགས་
པས་མ་ཁྱབ་ཟེར་ཡང་། གེགས་བྱེད་དང་མ་བྲལ་ན་འབྲས་བུ་སྐྱེ་མི་
རུང་བ་དང་བར་ཆད་མེད་ལམ་གྱི་མིང་དོན་སོགས་ཀྱིས་འགྲུབ་བོ། །
རང་ལུགས་ལ། ཉོན་སྒྲིབ་ཀྱི་ཆ་བཞག་གིས་བྱང་འཕགས་ཀྱི་འདོད་
སྲེད་ཀྱི་ཟག་པ་སྡུད་གསུངས་པ་ནི། གཞན་དོན་སྒྲུབ་པའི་ཡན་ལག་ཏུ་
གྱུར་པའི་འདོད་སྲེད་དེ། ཐར་པ་ཐོབ་པ་ལ་བར་དུ་གཅོད་པའི་ཆ་
ནས་ཏེ་སྒོ་ནས་ཉོན་སྒྲིབ་ཏུ་འཇོག་གི །སེམས་མ་ཞི་བར་བྱེད་པ་
སོགས་ཉོན་མོངས་ཀྱི་ཉེས་པ་མི་བསྐྱེད་པ་ཡིན་ནོ། །ཤེས་སྒྲིབ་ཀྱི་ཆ་
བཞག་གིས་ཤེས་སྒྲིབ་རགས་པ་སྡུད་གསུངས་པ་ནི། དེ་ཤེས་བྱ་ཐམས་
ཅད་ཆགས་ཐོཊ་མེད་པར་མངོན་སུམ་དུ་མཁྱེན་པ་ལ་གཙོ་བོར་བར་
དུ་གཅོད་པས་ཤེས་སྒྲིབ་ཏུ་བཞག་པ་མིན་གྱི། ཤེས་བྱ་ཕྱི་དོན་དུ་
འཛིན་པའི་སྒྲིབ་པ་སྤངས་པའི་ཐར་པ་ཐོབ་པ་ལ་གཙོ་བོར་བར་དུ་
གཅོད་པས་བཞག་པ་ཡིན་ཏེ། རྣམ་དག་སྐབས་ཀྱིས་སྒྲུབ་ཚུལ་ཡོད་
པའི་ཕྱིར་རོ། །རྗེ་བཙུན་པས། སྒྲིབ་པ་ལ་ཤེས་སྒྲིབ་དང་ཉོན་སྒྲིབ་

གཉིས་སུ་གྲངས་ངེས་ཏེ། སྒྲིབ་པ་ཡིན་པའི་ཕྱིར། ཞེས་སྒྲིབ་པ་ལ་སྒྲིབ་
གཉིས་གང་རུང་གིས་ཁྱབ་པར་གསུངས། བསོད་གྲགས་པས་སྒྲིབ་པ་
ལ་སྒྲིབ་གཉིས་གང་རུང་གིས་བསྡུས་( ༡༧་) དགོས་པ་དབུས་མཐའི་
དོན་དང་། གང་རུང་ཡིན་མི་དགོས་པ་ཤེས་སྒྲིབ་རགས་པ་བཞག་གོ །
འོན་ཀྱང་གཉིས་ཀས་དམན་སྒྲིབ་དང་སྙོམས་འཇུག་གི་སྒྲིབ་པ་སྒྲིབ་
པ་མ་ཡིན་པར་འདོད་དེ། རྗེ་བཙུན་པའི་མཐའ་དཔྱོད་ལས། དམན་
པའི་སྒྲིབ་པ་ཡིན་ན། སྒྲིབ་པ་ཡིན་དགོས་པར་ཐལ། སྙོམས་འཇུག་གི་
སྒྲིབ་པ་ལ་དེའི་ཕྱིར། རྟགས་ཁས། འདོད་ན། ཉན་ཐོས་ཚོཊ་ལམ་པའི་
རྒྱུད་ཀྱི་རང་ཉིད་གཅིག་པུ་ཞི་བདེ་དོན་གཉེར་གྱི་བློ་ཆོས་ཅན། དེར་
ཐལ། དེའི་ཕྱིར། རྟགས་གྲུབ་སྟེ། དམན་པའི་སྒྲིབ་པའི་མཚན་གཞི་
གཅིག་ཡོད་པའི་ཕྱིར། ཞེས་པ་ལྟར། བསོད་གྲགས་པའི་མཐའ་དཔྱོད་
དུ་ཡང་གསུངས་སོ། །
སྡོམ། སྒྲིབ་དེ་གཉིས་སུ་ངེས་ཀྱང་མ་ཁྱབ་སྟེ། །
སྟོབས་ཀྱི་སྒྲ་དོན་དབང་པོའི་རྡོ་རྗེ་བཞིན། །
གང་ལ་ཐོགས་པ་མེད་ཚུལ་འཆད་པའི་སྐབས། ། 
གནས་དང་གནས་མིན་མཁྱེན་པ་ལ་སོགས་དྲུག །
ཤེས་སྒྲིབ་གོ་ཆས་འཐུམས་པས་འབིགས་བྱེད་དང༌། ། 
བསམ་གཏན་རྣམ་ཐར་མཁྱེན་སོགས་ཁམས་གཅོད་པའི། །
སྙོམས་འཇུག་སྒྲིབ་པའི་རྩིག་པ་གཞིག་བྱེད་གསུམ། །
སྲིད་པའི་འདབ་རྒྱས་ཉོན་མོངས་ལྗོན་ཤིང་ཆེ། །
གཅོད་བྱེད་ཟག་ཟད་སྟོབས་སུ་རྒྱུད་བླར་གསུངས། ། ཿ
དེ་འགོག་ཆེད་རང་ལུགས་ལ། སྒྲིབ་པ་ལ་དེ་གཉིས་སུ་གྲངས་ངེས་

པ། དབུས་མཐའ་ལས། · ཉོན་མོངས་པ་ཡི་སྒྲིབ་པ་དང་། །ཤེས་བྱ་ཡི་ནི་
སྒྲིབ་པ་སྟེ། །དེར་ནི་སྒྲིབ་པ་ཐམས་ཅད་བསྟན། །ཞེས་པའི་དོན་ཡིན་
ཀྱང་། དེ་གཉིས་གང་རུང་ཡིན་པས་མ་ཁྱབ་སྟེ། སྒྲིབ་པ་སྤྱི་ལྡོག་དེ། དེ་
གཉིས་གང་རུང་མ་ཡིན་པའི་ཕྱིར། རྫས་སྤྱི་ཆོད་ཀྱང༌། སྟོབས་བཅུའི་
སྟོབས་ཀྱི་སྒྲ་དོན་ལྷའི་དབང་པོའི་རྡོ་རྗེ་བཞིན་དུ་ཤེས་བྱ་གང་ལ་ཐོཊ་
པ་མེད་ཚུལ་འཆད་པའི་སྐབས་སུ། སྟོབས་སོགས་རྣམས་ལས་སྟོབས་
དྲུག་དང༌། །གསུམ་དང་གཅིག་གིས་རིམ་པ་བཞིན། །ཤེས་བྱ་སྙོམས་
པར་འཇུག་པ་དང་། །བག་ཆགས་བཅས་པ་ཀུན་བསལ་བས། །གོ་ཆ་
རྩིག་པ་ཤིང་བཞིན་དུ། །འབིགས་དང་གཞིག་དང་བཅད་ཕྱིར་རོ།
ཞེས་གནས་( ༡༨ན) དང་གནས་མིན་མཁྱེན་པ།
བསྡུས་པ་ལས་དང་རྣམ་སྨིན་ཁམས་སྣ་ཚོགས་མོས་པ་སྣ་ཚོགས་ཀུན་
ཉོན་རྣམ་བྱང་ཐམས་ཅད་དུ་འགྲོ་བའི་ལམ་མཁྱེན་པ་སྟེ་དྲུག་ནི། ཤེས་
སྒྲིབ་ཀྱི་གོ་ཆས་ཐུམ་པ་ལྟ་བུ་འབིགས་བྱེད་དང༌། བསམ་གཏན་རྣམ་
ཐར་མཁྱེན་པ་ལ་སོགས་པས་བསྡུས་པ་སྔོན་གནས་རྗེས་དྲན་འཆི་
ལ་སོགས་ཞེས་པས་
འཕོ་སྐྱེ་བ་མཁྱེན་པ་སྟེ། ཁམས་གོང་མ་གོང་མའི་སྙོམས་འཇུག་རྣམ་
ཐར་སོགས་ཐོབ་པ་ལ་བར་དུ་གཅོད་པའི་སྙོམས་འཇུག་གི་སྒྲིབ་པའི་
རྩིག་པ་ལྟ་བུ་གཞིག་བྱེད་གསུམ། སྲིད་པ་འཁོར་བའི་འདབ་མ་རྒྱས་
པའི་ཉོན་མོངས་པའི་ལྗོན་ཤིང་ཆེན་པོ་གཅོད་བྱེད་ཟག་ཟད་མཁྱེན་
པའི་སྟོབས་སུ་རྒྱུད་བླ་མར་གསུངས་པའི་ཕྱིར་ན། སྙོམས་འཇུག་གི་
སྒྲིབ་པ་ཡང་སྒྲིབ་གཉིས་གང་རུང་མ་ཡིན་ནོ། །
སྡོམ། འོན་ཀྱང་བྱིང་ཕྲ་དགེ་ལ་རགས་པ་ནི། །

མ་སྒྲིབ་ལུང་མ་བསྟན་དུ་བཤད་པའི་ཕྱིར། །
སྒྲིབ་གཉིས་ལས་གཞན་སྙོམས་འཇུག་སྒྲིབ་གང་དཔྱད། །
འོན་ཀྱང་བྱིང་བ་ནི། སྒོམ་རིམ་ལས། གང་གིས་ཚེ་དམུས་ལོང་ལྟ་
བུའམ། མི་མུན་པར་ཞུགས་པ་ལྟ་བུའམ། མིག་བཙུམ་པ་ལྟར་སེམས་ཀྱི་
དམིགས་པ་མི་གསལ་བར་མཐོང་བ་དེའི་ཚེ་བྱིང་བར་གྱུར་པར་རིཊ་
པར་བྱའོ། །ཞེས་པ་ལྟར། དགེ་བ་སྒོམ་པའི་ཚེ་སེམས་ཀྱི་གསལ་ངར་
རམ་འཛིན་སྟངས་ཞུམ་པའི་སེམས་བྱུང་ནང་གི་གཡེང་བ་དེ། དེའི་
མཚན་ཉིད་དུ་བསམ་གཟུགས་ཆེན་མོར་གསུངས་ལ། བྱིང་བ་ཕྲ་མོ་ནི།
དཔེར་ན། མིག་བཙུམ་ན་མདུན་གྱི་གཟུགས་ལ་སོགས་པ་གསལ་བར་
མི་འཆར་བ་ལྟར། ལྷ་སྐུ་དང་སྟོང་ཉིད་སོགས་སྒོམ་པའི་ཚེ་མི་འཆར་
ཀྱང་། དགེ་བའི་དམིགས་པ་( ༡༨)དེ་ལ་གནས་པའི་དྭངས་ཆ་དང་
བཅས་པས་ན་དགེ་བ་ཡིན་ལ། བྱིང་བ་རགས་པ་ནི། དགེ་བའི་དམིཊ་
པ་དེ་བོར་ཞིང་སེམས་གཞན་ལ་འཕྲོ་མི་ཐུབ་པར་ནག་ཐོམས་པའི་
དྭངས་ཆ་ཙམ་ཡོད་པས། མ་སྒྲིབ་ལུང་མ་བསྟན་དུ་བསམ་གཟུགས་
སོགས་ལས་བཤད་པའི་ཕྱིར་ན། སྒྲིབ་གཉིས ས་ལས་གཞན་པའི་སྙོམས་
འཇུག་གི་སྒྲིབ་པ་ལ་ཕྲ་རགས་གང་འཇོག་དཔྱད་གསུངས་པ་ཡིན་ལ།
ཉིད་ཀྱིས་ཀུན་གཞིའི་མཐའ་དཔྱོད་དུ། ཆོས་ཀྱི་བདག་འཛིན་མ་སྒྲིབ་
ལུང་མ་བསྟན་དུ་གསུངས་པ་ལྟར་འདིར་ཡང་རགས་པ་འཇོག་གོ །
བྱིང་ཕྲ་དེ་དམིཊ་རྟེན་སྟོང་ཉིད་ལྟ་བུ་བསྒོམ་པའི་བློའི་རྫས་རྒྱུན་ཙམ་
ཡང་མིན་ཏེ། དམིགས་རྟེན་ལ་དམིགས་ཀྱང་མ་མཐོང་བར་ཧད་ཀྱི་
འཇོག་པའི་ཕྱིར་ཏེ། བསམ་གཟུགས་ཆེན་མོ་ལས། དཔེ་གསུམ་ལྟར་

དམིགས་པ་མ་མཐོང་བས་ཆོག་གི །རྨུགས་པ་ལྟ་བུའི་ལུས་སེམས་ལྕི་བ་
སོགས་མི་དགོས་པའི་ཕྱིར། ཞེས་གསུངས་པའི་ཕྱིར་དང་། བོད་སྔ་མ་
ཕལ་ཆེར་དང་གཞན་ཕྱོགས་པ་ཚོས་ལྟ་བ་བསྒོམ་པའི་ཚེ། ཡུལ་གང་
དུའང་མ་བཟུང་བར་འཇོག་དགོས་ཟེར་བ་འདི་ཡིན་པའི་ཕྱིར་རོ། ། །
དེས་ན་བྱིང་ཕྲས་སྙོམས་འཇུག་སོགས་ལ་བར་དུ་གཅོད་ཀྱང་བར་དུ་
གཅོད་པའི་སྒྲིབ་པ་མིན་ལ། སྙོམས་འཇུག་གི་སྒྲིབ་པར་གྱུར་པའི་རྒོད་
པ་ཉོན་སྒྲིབ་ཡིན་ཏེ། གཞུང་ཆེན་མོ་རྣམས་ལས་འདོད་ཆཊ་ཀྱི་ཆར་
གཏོགས་མ་ཡིན་པའི་རྒོད་པ་མ་གསུངས་པའི་ཕྱིར་ཞེ་ན། ལམ་རིམ་
འཇམ་དཔལ་ཞལ་ལུང་ལས། འདོད་པའི་ཡུལ་ཡིད་དུ་འོང་བའི་རྣམ་
པ་( ༡༩ན)འཆར་ལ་ཁད་བྱུང་བ་ན་རྒོད་པ་ཕྲ་མོ་དང༌། འདོད་ཆགས་
ཀྱི་རྣམ་པ་ཧད་ཀྱི་སྐྱེས་པ་རྒོད་པ་རགས་པར་རྟོགས་ནས། ཞེས་
གསུངས་པས་ཕྲ་མོ་དགྲ་བཅོམ་ལ་ཡོད་དམ་དཔྱད།
སྡོམ། སྙོམས་འཇུག་སྒྲིབ་ལ་སྒྲིབ་པས་ཁྱབ་གསུངས་ཤིང་། །
ལས་སྒྲིབ་དེ་ལས་བཟློག་ཕྱིར་དེ་ཉིད་ལ། །
ངོ་ཚ་ཁྲེལ་མེད་དང་ལྡན་མེད་དམ་དཔྱད། །
སྙོམས་འཇུག་གི་སྒྲིབ་པ་ལ་སྒྲིབ་པས་ཁྱབ་པར་རྒྱུད་ལས་གསུངས་
ཤིང༌། ཡིག་ཆར། ལམ་འབྲས་ལ་བགེགས་བྱེད་པ་ཡང་ཡིན་དངོས་
གཉེན་གྱིས་གཞོམ་པར་བྱ་བ། སྒྲིབ་པའི་མཚན་ཉིད་དུ་གསུངས་པས།
གོང་དུ་སྙོམས་འཇུག་གི་སྒྲིབ་པ་སྤངས་པའི་ཉན་ཐོས་དགྲ་བཅོམ་པ་
ཡོད་པར་གསུངས་པ་མངོན་གྱུར་པ་ཉམས་སྨད་པ་ལ་བྱས་ན། ལེགས་
བཤད་སྙིང་པོའི་མཚན་དང་མཐུན་ནམ་དཔྱད་དེ། འགོག་སྙོམས་

སོགས་ཐོབ་ཁ་མའི་རྒྱུད་ལ་དངོས་གཉེན་མེད་པའི་ཕྱིར་རོ།།སྙོམས་
འཇུག་གི་སྒྲིབ་པ་ཡིན་ན་སྒྲིབ་པ་མ་ཡིན་པས་ཁྱབ་པར་ཐལ།ལས་
སྒྲིབ་ལ་དེའི་ཕྱིར། ཞེས་ལས་སྒྲིབ་དེ་ལས་བཟློག་ནས་དེ་ལ་སྒྲིབ་པ་མ་
ཡིན་པའི་ཁྱབ་པར་གསུངས་པའི་ཕྱིར། དེ་ལྟར་ན་དེ་ཉིད་ལ་ངོ་ཚ་
ཁྲེལ་མེད་དང་མཚུངས་ལྡན་མེད་དམ་དཔྱད་ཅེས་ལས་སྒྲིབ་སྤྱི་ལྡོག་
དེ་སྒྲིབ་པ་མིན་པ་ལ་དགོངས་པ་བླངས་སོ། །
སྡོམ། གཞན་ཡང་སྒྲིབ་པའི་འཇོག་ཚུལ་དུ་མ་སྟེ། །
དབུས་མཐའ་རྩ་འགྲེལ་སྒྲིབ་པའི་ལེའུ་ལས། །
སྒྲིབ་པ་ཆེན་པོ་ནས་བཟུང་ཕར་ཕྱིན་དང༌། །
ཁྱད་པར་འགྲོ་ལ་སྒྲིབ་བཅས་བཅུ་གསུངས་ཤིང༌། །
དེ་ཡི་ཐ་མ་གཉིས་ཀྱིས་བསྡུས་པ་ཡི།
ཀུན་རྨོངས་ཉེར་གཉིས་བཅུ་གཅིག་གནས་ངན་ལེན། །
སྒྲིབ་གཉིས་ལས་གཞན་ཁ་ཅིག་ཆགས་སྒྲིབ་དང་། །
ཐོགས་སྒྲིབ་གཉིས་ཀྱང་སྒྲིབ་གཉིས་ལས་གཞན་ཟེར། །
མི་འཐད་ཇི་ལྟ་ཇི་སྙེད་ལ་རྨོངས་པའི། །
ཆ་ནས་ཕྱེ་ཡང་ཤེས་སྒྲིབ་དང་གཅིག་ཕྱིར།
སྒྲིབ་གཉིས་དང་སྒྲིབ་གསུམ་ལས་གཞན་ཡང་སྒྲིབ་པའི་འཇོག་ཚུལ་
དུ་མ་སྟེ་མང་པོ་ཡོད་དེ། དབུས་མཐའ་རྩ་བར། ཁྱབ་དང་ཉི་ཚེ་ལྷག་པ་
དང་། །སོགས་དང་། འགྲེལ་པར་སྒྲིབ་པའི་ལེའུ་ལས། སྒྲིབ་པ་ཆེན་པོ
ནི་ཁྱབ་པ་གང་ཡིན་པའོ། །སྒྲིབ་པ་ཆུང་ངུ་ནི་ཉི་ཚེ་བ་གང་ཡིན་པའོ། །
སྦྱོར་བའི་སྒྲིབ་པ་ནི་ལྷག་པ་གང་ཡིན་པའོ།།ཐོབ་པ་ལ་སྒྲིབ་པ་ནི་
མཉམ་པ་གང་( ༡༩བ) ཡིན་པའོ། །ཐོབ་པ་ཁྱད་པར་ཅན་ལ་སྒྲིབ་པ་ནི་

ལེན་པ་དང་སྤོང་བ་གང་ཡིན་པའོ། །ཡང་དག་པར་སྦྱོར་བ་ལ་སྒྲིབ་པ་
ནི་ཉོན་མོངས་པའི་སྒྲིབ་པ་རྣམ་པ་དགུ་གང་ཡིན་པའོ། །རྒྱུ་ལ་སྒྲིབ་པ་
ནི་དགེ་བ་ལ་སོགས་པ་རྣམ་པ་བཅུ་ལ་སྒྲིབ་པ་གང་ཡིན་པ་སྟེ་རྒྱུའི་
དོན་གྱི་སྐབས་ཀྱི་ཕྱིར་རོ། །དེ་ཁོ་ན་ལ་འཇུག་པ་ལ་སྒྲིབ་པ་ནི་བྱང་
ཆུབ་ཀྱི་ཕྱོགས་རྣམས་ལ་སྒྲིབ་པ་གང་ཡིན་པའོ། །དགེ་བ་བླ་ན་མེད་པ་
ལ་སྒྲིབ་པ་ནི་ཕ་རོལ་ཏུ་ཕྱིན་པ་རྣམས་ལ་སྒྲིབ་པ་གང་ཡིན་པའོ།
ཁྱད་པར་དུ་འགྲོ་བ་ལ་སྒྲིབ་པ་ནི་ས་རྣམས་ལ་སྒྲིབ་པ་གང་ཡིན་པའོ། །
ཞེས་སྒྲིབ་པ་ཆེན་པོ་ནས་བཟུང་སྟེ་ཕར་ཕྱིན་བཅུ་ལ་སྒྲིབ་པ་དང་།
ཁྱད་པ ར ་དུ་འགྲོ ་བ ་ལ་སྒྲིབ་པ་དང་བཅས་པ་བཅུ་གསུངས་ཤིང་།
དེའི་དང་པོ་ཁྱབ་པ་ནི་ཐེག་ཆེན་རིགས་ཅན་གྱི་རྒྱུད་ཀྱི་སྒྲིབ་གཉིས་
དང་། ཉི་ཚེ་བ་ནི་ཐེག་དམན་རིགས་ཅན་གྱི་རྒྱུད་ཀྱི་ཉོན་སྒྲིབ་དང་།
ལྷག་པ་ནི་དུག་གསུམ་ལྷག་པར་སྤྱོད་པའི་རྒྱུད་ཀྱི་དུག་གསུམ་དང་།
མཉམ་པ་ནི་དུག་གསུམ་ཆ་མཉམ་དུ་སྤྱོད་པའི་རྒྱུད་ཀྱི་དུག་གསུམ་ཆ་
།དེ་
འཁོར་བ་ལེན་པ་དང་སྤོང་བའི་དེ་ནི་སྲིད་ཞིའི་
མཉམ་པ་དང་།
མཐར་ལྟུང་བྱེད་ཀྱི་སྒྲིབ་པ་དང༌། ཡང་དག་པར་སྦྱོར་བའི་དེ་ནི་ཀུན་
སྦྱོར་དགུ་དང་། དགེ་སོགས་བཅུ་ལ་སྒྲིབ་པ་ནི། དེ་ཉིད་ལས། དགེ་
དང་བྱང་ཆུབ་ཡང་དག་འཛིན། །བློ་ལྡན་འཁྲུལ་མེད་སྒྲིབ་པ་མེད། །
བསྔོ་དང་མི་སྐྲག་སེར་སྣ་མེད། །དབང་ནི་དགེ་ལ་སོགས་པའོ། །ཞེས་པ་
ལྟར། བྱང་ཆུབ་ཀྱི་རྒྱུ་དགེ་བ་དང༌། འབྲས་བུ་བྱང་ཆུབ་དང་། ཡང་
དག་འཛིན་སེམས་བསྐྱེད་དང་། བློ་ལྡན་བྱང་སེམས་( ༢་ན) དང་།
འཁྲུལ་མེད་མཐོང་ལམ་ཐོབ་པ་དང༌། སྒྲིབ་མེད་སྒོམ་ལམ་ཐོབ་པ་

དང་། རྫོགས་བྱང་དུ་བསྔོ་བ་དང་། ཐེག་ཆེན་གྱི་ཆོས་ལ་མི་སྐྲག་པ་
དང་། ཆོས་དེ་ལ་སེར་སྣ་མེད་པ་དང་། སྤངས་རྟོགས་ཀྱི་ཆོས་ལ་དབང་
བ་སྟེ། དེ་རེ་རེ་ལ་སྒྲིབ་པ་གསུམ་གསུམ་སྟེ་སུམ་ཅུ་ཡོད་ཀྱང་། དེ་དག་
གི་བཟློག་ཕྱོགས་བྱེད་རྒྱུ་བཅུ་དང་དཔེ་བཅུས་གསུངས་པ་སོགས་མང་
བས་འཇིགས་ནས་མ་བྲིས་སོ། །བྱང་ཕྱོགས་ལ་སྒྲིབ་པ་ནི། དྲན་ཉེ་བཞི་
ལ་མི་མཁས་པ་དང་། ལེ་ལོ་དང་། ཏིང་འཛིན་གྱི་ཡན་ལག་བདུན་
སོགས་མ་ཚང་བ་དང་། ཐར་ཆའི་དགེ་རྩ་མི་བསྐྱེད་པ་དང་། དད་
སོགས་སྟོབས་ཆུང་བ་དང་༌། མཐོང་སྤང་གི་ལྟ་བ་དང༌། སྒོམ་སྤང་གི་
གནས་ངན་ལེན་ཏེ་སྡེ་ཚན་བདུན་གྱི་མི་མཐུན་ཕྱོགས་དང་། ཕར་ཕྱིན་
ལ་སྒྲིབ་པ་ནི། སྦྱིན་འབྲས་ཕྱུག་པོ་ལ་སྒྲིབ་པ་སེར་སྣ་སོགས་བཅུ་དང་།
ས་རྣམས་ལ་སྒྲིབ་པ་ནི། ས་འོག་མ་ནས་གོང་མར་འཕོ་བ་ལ་སྒྲིབ་པ་སྟེ།
སྒྲིབ་པ་བཅུ་པོ་དེ་ཡི་ཐ་མ་ཕར་ཕྱིན་དང་ས་ལ་སྒྲིབ་པ་གཉིས་ཀྱིས་
བསྡུས་པ་ཡི་ཀུན་རྨོངས་ཉེར་གཉིས། གནས་ངན་ལེན་བཅུ་གཅིག་
རྣམས་ཀྱང་སྒྲིབ་གཉིས་ལས་གཞན་པའི་སྒྲིབ་པ་ཡིན་ནོ། །ཁ་ཅིག །
ཆགས་སྒྲིབ་དང་ཐོགས་སྒྲིབ་གཉིས་ཀྱང་སྒྲིབ་གཉིས་ལས་གཞན་ཡིན་
ཟེར་བ་མི་འཐད་དེ། ཇི་ལྟ་བ་མ་ལུས་པ་ལ་རྨོངས་པའི་ཆགས་སྒྲིབ་
དང་། ཇི་སྙེད་པ་མ་ལུས་པ་ལ་རྨོངས་པའི་ཐོགས་སྒྲིབ་ཞེས་ལྡོག་ཆ་
ནས་ཕྱེ་ཡང་། ཤེས་སྒྲིབ་( ༢་) དང་གཅིག་སྟེ་རྣམ་གྲངས་ཡིན་པའི་
ཕྱིར་རོ། །
སྡོམ། ཁ་ཅིག་འདོད་ཆེན་ཆོས་ལ་སྡང་བ་དང༌། །
མུ་སྟེགས་བདག་ལྟ་ཉན་ཐོས་འཇིག་སྲེད་དང༌། །

ཉྩེ
{f
རང་རྒྱལ་བརྩེ་མེད་སྒྲིབ་བཞིའང་གཉིས་མིན་ཟེར། །
སྔ་གཉིས་སྲིད་མཐར་ལྟུང་བྱེད་ཉོན་སྒྲིབ་དང༌། །
ཕྱི་གཉིས་ཞི་མཐར་ལྟུང་བྱེད་བདེན་འཛིན་གཙོ། །
ཁ་ཅིག །འདོད་ཆེན་པའི་ཐེག་ཆེན་གྱི་ཆོས་ལ་སྡང་བ་དང༌། མུ་
སྟེགས་བདག་ཏུ་ལྟ་བ་དང་། ཉན་ཐོས་ཀྱི་འཁོར་བར་འཇིགས་པའི་
སྲེད་པ་དང་། ། རང་རྒྱལ་གྱི་སེམས་ཅན་གཞན་ལ་བརྩེ་བ་མེད་པའི་
སྒྲིབ་པ་བཞིའང་སྒྲིབ་གཉིས་གང་ཡང་མིན་ཟེར་བ་ཡང་མི་འཐད་དེ།
སྔ་མ་གཉིས་སྲིད་མཐར་ལྟུང་བྱེད་ཀྱི་ཉོན་སྒྲིབ་དང༌། ཕྱི་མ་གཉིས་ཞི་
མཐར་ལྟུང་བྱེད་ཀྱི་ཤེས་སྒྲིབ་བདེན་འཛིན་གཙོ་ཆེ་བའི་ཕྱིར། གཙོ་
གསུངས་པས་ཕྱི་མ་གཉིས་ལ་བདེན་འཛིན་གྱི་དབང་གིས་གཞན་དོན་
ཡལ་བར་འདོར་བའི་རྨོངས་ཙམ་དང་། བདག་གིས་མི་ནུས་སྙམ་དུ་
འཛིན་པའི་མ་རིག་པའང་བསྟན་ནོ། །
སྡོམ། གཉེན་པོ་མོས་པ་ལ་སོགས་བཞི་ཡི་འབྲས། །
གཙང་བདེ་རྟག་བདག་དམ་པའི་ཕར་ཕྱིན་བཞི། །
ཁ་ཅིག །ཕྱི་མ་གཉིས་ཉན་རང་གི་རང་གཅིག་པུ་ཞི་བདེ་དོན་
གཉེར་གྱི་ལམ་ལ་བྱས་ནས་དེ་དམན་སྒྲིབ་ཡིན་ཀྱང་སྒྲིབ་པ་མིན་ཟེར་
བ་མི་འཐད་དེ། རྒྱུད་བླ་དར་ཊཱིཀ་ལས། སྒྲིབ་པ་རེ་དང་གཉེན་པོ་རེ་
སྦྱར་ཏེ་བཤད་པ། ཞེས་པ་ལྟར་སྒྲིབ་པ་བཞི། གཉེན་པོ་མོས་པ་ལ་སོཊ་
པ་བཞི་དང་། དེ་ཡི་འབྲས་བུ་གཙང་བདེ་རྟག་བདག་དམ་པའི་ཕར་
ཕྱིན་བཞི་དང་སྦྱར་ནས། ཕར་ཕྱིན་ལ་སྒྲིབ་པའི་སྒྲིབ་པར་གསུངས་
པའི་ཡིང་འོ། །

སྡོམ། གཞི་ཤེས་བཞིན་དུ་རང་གི་དམིགས་རྣམ་གཅིག །
བྱས་ནས་ཉམས་ལེན་གཞི་ཤེས་སྦྱོར་བའི་དོན།
དམིགས་པ་བདེན་བཞི་རྣམ་པ་གཞི་ཤེས་ཀྱི། །
འཛིན་སྟངས་ཉེར་བདུན་གང་རུང་སྒོམ་པ་ཡི། །
རབ་ཕྱེ་སེམས་དཔའི་སྦྱོར་བར་འདིར་དངོས་སུ། །
གཙོར་བསྟན་སེམས་དཔའི་གཞི་ཤེས་སྦྱོར་བའི་དོན།
རང་ལུགས་ལ། · གཞི་ཤེས་ཀྱི་དམིགས་རྣམ་བཞིན་དུ་རང་
དམིགས་རྣམ་གཅིག་ཏུ་སྟེ། འདྲ་བར་བྱས་ནས་ཉམས་སུ་ལེན་པའི་
མཁྱེན་པ་དེ། གཞི་ཤེས་ཀྱི་སྦྱོར་བའི་དོན་དེ་མཚན་ཉིད། དམིགས་པ་
བདེན་བཞི་གང་རུང་ལ་དམིགས་ནས།རྣམ་པ་གཞི་ཤེས་ཀྱི་འཛིན་
སྟངས་ཉེར་བདུན་གང་རུང་སྒོམ་པ་ཡི་རབ་ཏུ་ཕྱེ་བའི་སེམས་དཔའི་
སྦྱོར་བ་དེ། འདིར་གཙོ་བོར་དངོས་སུ་( ༢༡ན) བསྟན་པའི་སེམས་
དཔའི་གཞི་ཤེས་སྦྱོར་བའི་དོན་དེ་མཚན་ཉིད། རབ་ཕྱེས་ནམ་མཁའ་
ཕྱི་དོན་དུ་མེད་ཀྱང་སྣང་བ་རྨི་ལམ་ལྟ་བུར་རྟོགས་པའི་ཐོས་བྱུང་གི་
བྱང་སེམས་ཚོགས་ལམ་སོགས་བསྡུ་ལ། ཕུང་པོ་མི་རྟག་པར་རྟོགས་
པའི་ཚོགས་ལམ་ཡང་དམིགས་པ་བདེན་བཞི་གང་རུང་ལ་དམིགས་
པའི་སྦྱོར་བ་ཡིན་མིན་སོཊ་དཔྱད་གཞི་ཅུང་ཟད་ཡོད་དོ། །
སྡོམ། དེ་དག་དོན་ལ་ཁ་ཅིག་ཤེས་སྒྲིབ་རགས། །
ཤེས་སྒྲིབ་མིན་ཏེ་རགས་པ་ཡིན་པའི་ཕྱིར། །
བདག་འཛིན་རགས་པ་བདག་འཛིན་མིན་བཞིན་ཟེར། །
ཤེས་སྒྲིབ་ཡིན་པ་རྣམ་དག་སྐབས་ཀྱིས་འགྲུབ། །
སྔར་བཤད་པ་དེ་དག་གི་དོན་ལ་བསོད་གྲགས་པ་སོགས་ཁ་ཅིག །

ཤེས་སྒྲིབ་རགས་པ་ཆོས་ཅན།། ཤེས་སྒྲིབ་མིན་ཏེ། ཤེས་སྒྲིབ་རགས་པ་
ཡིན་པའི་ཕྱིར། ཁྱབ་སྟེ། བདག་འཛིན་རགས་པ་བདག་འཛིན་མིན་པ་
བཞིན་ཟེར་ཡང་། ཤེས་སྒྲིབ་ཡིན་པ་རྣམ་དག་གི་སྐབས་སུ། ཉོན་
མོངས་ཤེས་བྱ་ལམ་གསུམ་གྱི། །ཞེས་སོགས་ཀྱིས་འགྲུབ་བོ། །རྗེ་བཙུན་
པའི་མཐའ་དཔྱོད་ལས། བདག་འཛིན་ཡིན་ན། གང་ཟག་གི་བདག་
འཛིན་ཡིན་དགོས་པའི་ཕྱིར། ཞེས་བདག་མེད་ཕྲ་མོ་གང་ཟག་གི་
བདག་མེད་ཕྲ་མོ་ཡིན་པར་གསུངས་སོ། །
སྡོམ། ཁ་ཅིག་བྱེད་པོ་བདག་མེད་རྟོགས་སོགས་བཞི། །
བཅོ་ལྔར་དབྱེ་བའི་དོན་རྣམ་མ་ཡིན་ཏེ། །
ལམ་གྱི་རྣམ་པ་སྒོམ་བྱེད་ཡིན་ཕྱིར་ཟེར། །
མ་ངེས་ལམ་སྟེང་འདིར་བསྟན་དོན་རྣམ་ལ། །
ལམ་དེའི་འཛིན་སྟངས་ཡུལ་ཞིག་མི་དགོས་ཕྱིར། །
ཁ་ཅིག་གིས། བྱེད་པ་པོ་བདག་མེད་མངོན་སུམ་དུ་རྟོགས་པའི་
མཐོང་ལམ་ཟག་མེད་སོཊ་བཞི་ལམ་ལ་བཅོ་ལྔར་དབྱེ་བའི་དོན་རྣམ་
མ་ཡིན་ཏེ། དེ་འདིའི་ལམ་བདེན་གྱི་རྣམ་པ་དེ་དག་སྒོམ་བྱེད་ཡིན་
པའི་ཕྱིར་ཟེར་བ་ཁྱབ་པ་མ་ངེས་ཏེ། ལམ་སྟེང་གི་འདིར་བསྟན་དོན་
རྣམ་ལ། སྒོམ་བྱེད་ལམ་དེའི་འཛིན་སྟངས་ཀྱི་ཡུལ་ཞིག་མི་དགོས་པའི་
ཕྱིར། དེས་ན་བྱེད་པ་པོ་གང་ཟག་གི་བདག་མེད་མངོན་སུམ་དུ་རྟོགས་
པའི་མཐོང་ལམ་ཟག་མེད་དེ། (༢༡༠) དོན་རྣམ་བཅོ་ལྔའི་དང་པོ་ཡིན་
ཀྱང་ཤེས་རྣམ་བཅོ་ལྔའི་དང་པོའི་དོན་རྣམ་མིན་ལ། བྱེད་པ་པོ་གང་
ཟག་གི་བདག་མེད་དེ། ཤེས་རྣམ་བཅོ་ལྔའི་དང་པོའི་དོན་རྣམ་ཡིན་

ཀྱང་དོན་རྣམ་བཅོ་ལྔའི་དང་པོ་མིན་ཟེར་དགོས་པས། གོང་དུ་མཚན་
ཉིད་ལ་ཡང་དོན་རྣམ་མ་སྨོས་པར་འཛིན་སྟངས་ཉེར་བདུན་ཞེས་
གསུངས་སོ། །
གཉིས་པ་ལམ་ཤེས་ཀྱི་རྣམ་པ་ནི།
སྡོམ། དེ་ལྟར་མེད་པ་ནས་གཟུང་མི་གཡོ་བར། །
གཞི་ལ་སྦྱར་ཕྱིར་ལམ་ལ་མཚམས་འབྱེད་བྱེད། །
དངོས་སུ་མེད་ཀྱང་འདོད་ཆགས་བྲལ་རྣམས་ནས། །  ཿདངོས་མེད་དངོས་ཉིད་བར་ཞེས་དོན་གྱིས་འཐོབ།
དེ་ལྟར་མེད་པ་ནས་བཟུང་སྟེ། མི་གཡོ་བའི་བར་གཞི་ཤེས་དང་།
དྲན་ཉེ་ནས་སངས་རྒྱས་ཀྱི་རྣམ་པའི་བར་རྣམ་མཁྱེན་ལ་སྦྱར་ནས།
གསུངས་པའི་ཕྱིར། ལམ་ཤེས་ལ་དེ་འདྲའི་མཚམས་འབྱེད་བྱེད་དངོས་
སུ་མེད་ཀྱང་། འདོད་ཆགས་བྲལ་རྣམ་ནས་བཟུང་སྟེ། །དངོས་མེད་ངོ་
བོ་ཉིད་ཀྱི་བར། །ཞེས་པ་ཞིག་དོན་གྱི་འཐོབ་བོ།
སྡོམ། རྒྱུད་བླར་མངོན་རྟོགས་རིམ་དང་འདིར་གསུངས་པ། །
རྒྱུ་འབྲས་དོན་རིམ་ཕྱིར་ན་འགལ་བ་མེད། །
རྒྱུད་བླ་མར། སྡུག་བསྔལ་རྒྱུ་དང་དེ་འགོག་པ་དང་དེ་བཞིན་ལམ། །
ཞེས་འབྲས་བུ་སྔོན་དུ་གསུངས་པ་ཡུལ་ཅན་མངོན་རྟོཊ་སྐྱེ་རིམ་དང་།
འདིར་རྒྱུ་དང་ལམ་དང་། ཞེས་རྒྱུ་གཉིས་སྔོན་དུ་གསུངས་པ་ནི།
འབྲས་དོན་གྱི་གྲུབ་རིམ་གྱི་དབང་དུ་བྱས་པའི་ཕྱིར་ན། འགལ་བ་མེད་
པར་མ་ཟད་ཉམས་ལེན་གྱི་ཚེ་གཉིས་ཀ་ལྟར་བསྒོམ་དགོས་པའི་ཕྱིར་

སྡོམ། ཀུན་འབྱུང་སྤོང་གཉེན་སྒོ་ནས་རྣམ་པ་བརྒྱད། །
ལམ་ལ་དམ་བཅའ་འཐད་པའི་སྒོ་ནས་བདུན།
སྡུག་བདེན་རང་སྤྱིའི་སྒོས་ལྔ་འགོག་བདེན་ལ། །
སྟོང་ཉིད་སྒོ་ནས་རྣམ་པ་བཅུ་དྲུག་སྟེ། །
རྣམ་བཤད་ལྟར་ན་ཕན་ཡོན་རྣམ་པས་སོ། །
མདོ་ལས་ཀུན་འབྱུང་སྤང་བྱར་ཤེས་ཕྱིར་སྤང་བྱ་རྣམས་དོན་རྣམ་
དང་གཉེན་པོ་རྣམས་ཤེས་རྣམ་ལ་སྦྱར་བའི་སྒོ་ནས་རྣམ་པ་བརྒྱད།
ལམ་ལ་བསྒོམ་བྱར་སྒྲུབ་ཕྱིར་དམ་བཅའ་དང་འཐད་པའི་རྣམ་པའི་
སྒོ་ནས་བདུན་དང་། སྡུག་བདེན་རང་སྤྱིའི་མཚན་ཉིད་གཉིས་ཀྱི་ཤེས་
དགོས་པས་དེའི་སྒོ་ནས་ལྔ་དང༌། འགོག་བདེན་ལ་གསེར་འཕྲེང་ལྟར་
ན། མདོ་( ༢༢ན) ལས་ཡུམ་འདི་ནི་ནང་སྟོང་པ་ཉིད་ཀྱི་ཕ་རོལ་ཏུ་ཕྱིན་
པའོ། །ཞེས་སོགས་གསུངས་པ་ལྟར། སྟོང་ཉིད་བཅུ་དྲུག་གི་སྒོ་ནས་
རྣམ་པ་བཅུ་དྲུག་སྟེ། མཐའ་དཔྱོད་དུའང་དེ་ལྟར་གསུངས་ལ། རྣམ་
བཤད་ལྟར་ན་བདེན་འཛིན་བཅུ་དྲུག་དང༌། བྲལ་བའི་ཕན་ཡོན་གྱི་
རྣམ་པའི་སྒོ་ནས་གསུངས་པ་ཡང་ཡིག་ཆར་གསུངས་སོ། །
སྡོམ། དང་པོ་བདག་མེད་མངོན་མཐོང་ཡེ་ཤེས་དེ།
མ་འོངས་ལ་འདུན་མི་འབྲལ་འདོད་ཆགས་དང༌། །
ཡང་སྲིད་ལ་དགའ་གསུམ་གྱི་གཉེན་པོ་སྟེ། །
ཐོབ་འདོད་ཆགས་བྲལ་ཞེན་པས་མི་གནས་དང༌། །
སྲེད་པ་ཞི་བའི་ཡེ་ཤེས་གསུམ་ཡིན་ཕྱིར། །
གསེར་འཕྲེང་འདུན་པ་ཡུལ་ངེས་ལ་གསུངས་དཔྱད། །
དེའི་དང་པོ་ཀུན་འབྱུང་གི་སྤང་གཉེན་གྱི་རྣམ་པ་ནི། གང་ཟག་གི་

བདག་མེད་མངོན་སུམ་དུ་མཐོང་བའི་ཡེ་ཤེས་ཆོས་ཅན། ·  ཿ ཡུལ་མ་
འོངས་པ་ལ་སྲེད་པའི་འདུན་པ་དང་།ད་ལྟ་བ་ལ་མི་འབྲལ་བར་
འདོད་པའི་ཆགས་པ་དང་། ཡང་སྲིད་འཁོར་བ་ལ་དགའ་བའི་སྲེད་པ་
སྟེ་ཀུན་འབྱུང་གི་ཁྱད་ཆོས་དང་པོ་རྒྱུ་ལ་སྦྱར་བའི་དོན་རྣམ་གསུམ་གྱི་
གཉེན་པོ་ཡིན་ཏེ། ཡུལ་དེ་ཐོབ་འདོད་ཀྱི་ཆགས་པ་དང་བྲལ་བ་དང་།
ད་ལྟའི་ཡུལ་ལ་ཞེན་པས་མི་གནས་པ་དང་། ཡང་སྲིད་ལ་སྲེད་པ་ཞི་
བའི་ཡེ་ཤེས་ཏེ་ཤེས་རྣམ་གསུམ་ཀ་ཡིན་པའི་ཕྱིར། ཉི་སྣང་ལས། འདི་
དག་ནི་དངོས་པོ་ཕན་ཚུན་རྗེས་སུ་བྱེད་པ་ཡིན་ཏེ། མཚུངས་པར་ལྡན་
པ་ཡིན་པའི་ཕྱིར་རོ། །ཞེས་པས་རྣམ་པ་བརྒྱད་ཀྱི་དང་པོ་འདུན་པ་
དང་། གཉིས་པ་འདོད་ཆགས་གཉིས་མཚུངས་ལྡན་དུ་བསྟན་ན་དེའི་
འདུན་པ་ཡུལ་ངེས་ཀྱི་འདུན་པ་ལ་བྱ་ཞེས་པ། གསེར་འཕྲེང་གི་དོན་
ཡིན་ཏེ། དེ་ཉིད་ལས། དེས་ན་ཡུལ་ངེས་ཀྱི་འདུན་པ་ལ་བྱའོ། །ཞེས་
གསུངས་པའི་དེས་ན་ཞེས་པའི་དེ་སྒྲ་སྙེགས་ས་ཡོད་པའི་ཕྱིར་ཏེ། དེ་
གོང་དུ་འདུན་པ་དང་འདོད་ཆགས་གཉིས་མཚུངས་ལྡན་དུ་ཁས་ལེན་
ན་གཉིས་སྲེད་པར་མི་བྱ་སྟེ་ཞེས་སོགས་ལ་བསྙེགས་པའི་ཕྱིར། ཉི་སྣང་
གི་དེ་དེ་གཉིས་གཅིག་ལྡོག་ན་ཅིག་ཤོས་ལྡོག་དགོས་པར་མཚུངས་
པའི་དོན་( ༢༢བ) ཡིན་ཏེ། ཉི་སྣང་ལས། འདོད་ཆགས་ཀྱི་སྐབས་སུ་
དངོས་སུ་འཇུག་པའི་རྒྱུ་ཉིད་ཡིན་པས་འདུན་པ་གཙོ་བོ་ཡིན་པའི་
ཕྱིར། དེ་མེད་ན་ཅིག་ཤོས་ཀྱང་མེད་པར་བསྟན་ཏོ། །ཞེས་དང་།
གསེར་འཕྲེང་ལས། དངོས་འབྲས་འདོད་ཆགས་མེད་པས་དེའི་དངོས་
རྒྱུ་འདུན་པ་མེད་པར་སྟོན་པ་སྟེ། ཞེས་གསུངས་པས། རྒྱུ་འབྲས་

མཚུངས་ལྡན་དུ་མི་རུང་བའི་ཕྱིར་རོ། །དེས་ན་སྦྱོར་བ་དང་པོ་གཉིས་
ཀྱང་རྒྱུ་འདུན་པའི་གཉེན་པོ་ཡིན་ཏེ། དེའི་དངོས་འབྲས་འདོད་
ཆགས་དང་བྲལ་བའི་ཕྱིར། འབྲས་བུ་འདོད་ཆགས་ཀྱི་གཉེན་པོ་ཡིན་
ཏེ་རྒྱུ་འདུན་པ་ལ་མི་གནས་པའི་ཕྱིར་ཞེས་བཀོད་ཀྱང་ཆོག་སྟེ། གསེར་
འཕྲེང་ལས། འདོད་ཆགས་དང་བྲལ་བ་དང་འདུན་པ་དང་བྲལ་བའི་
རྣམ་པ་གཉིས་རིམ་པ་ལྟར་འདུན་པ་དང་འདོད་ཆཊ་ཀྱི་གཉེན་པོར་
བཤད་དགོས་པས། ཞེས་གསུངས་པའི་ཕྱིར། དཔྱད་གསུངས་པའི་དོན་
དེའོ། །
སྡོམ། དེ་བཞིན་ཆགས་སྡང་རྨོངས་གསུམ་གཉེན་པོ་སྟེ། །
དེ་ཡི་ཞེན་ཚུལ་མེད་པའི་རྣམ་ཅན་ཕྱིར། །
བདག་འཛིན་གྱུར་བའི་ཞེ་སྡང་འདི་ཡིས་འགྲུབ། །
རྩོད་གཞི་སྔར་གྱི་དེ་བཞིན་ལ་ཀུན་འབྱུང་གི་དོན་རྣམ་བདག་ཏུ་
འཛིན་པའི་ཆགས་སྡང་རྨོངས་གསུམ་གྱི་གཉེན་པོ་ཡིན་ཏེ། དེ་ཡི་ཞེན་
ཚུལ་ལྟར་མེད་པའི་རྣམ་པ་ཅན་གྱི་ཤེས་རྣམ་གསུམ་ག་ཡིན་པའི་ཕྱིར།
གོང་མའི་ལུགས་ལ་བདག་འཛིན་དུ་གྱུར་པའི་ཞེ་སྡང་ཡོད་པ་གཞུང་
འདི་ཡིས་འགྲུབ་བོ། །
སྡོམ། གཙང་བདེ་སོགས་གསུམ་ཀུན་རྟོག་གཉེན་པོ་སྟེ། ། །
ཀུན་ནས་ཉོན་མོངས་ཞེན་ཡུལ་མི་རྟོགས་ཕྱིར། །
རང་དབང་སེམས་ཅན་ཉིད་དུ་མངོན་ཞེན་པའི། །
གཉེན་པོ་ཡིན་ཏེ་དེ་མེད་མཐོང་ཕྱིར་རོ། །
རབ་སྐྱེ་དོན་རྣམ་རང་རྐྱ་བའི་གཙང་བདེ་གཉིས་སོགས་པས་རྟག་

པར་འཛིན་པ་གསུམ་གྱི་ངོ་བོར་གྱུར་པའི་ཀུན་རྟོག་གི་གཉེན་པོ་ཡིན་
ཏེ། ཀུན་ནས་ཉོན་མོངས་པ་དེ་དག་གི་ཞེན་ཡུལ་མེད་པར་རྟོགས་པའི་
ཤེས་རྣམ་ཡིན་པའི་ཕྱིར། འདིར་གསུམ་ཞེས་བདག་ཏུ་འཛིན་པ་མ་
བགྲངས་པ་གསུམ་ཀ་བདག་འཛིན་ཡིན་པ་ལ་དགོངས་སོ། ། རྐྱེན་གྱི་
དོན་རྣམ་རང་( ༢༣ན) དབང་བའི་སེམས་ཅན་ཉིད་དུ་མངོན་པར་ཞེན་
པ་འཇིག་ལྟའི་གཉེན་པོ་ཡིན་ཏེ། དེའི་ཞེན་ཡུལ་མེད་པར་མཐོང་བའི་
ཤེས་རྣམ་ཡིན་པའི་ཕྱིར་རོ། །
སྡོམ། དེ་ལྟར་མདོ་ལས་ཀུན་འབྱུང་སྤང་བྱ་རུ། །
ཤེས་ཕྱིར་དངོས་སུ་མ་བསྟན་གཉེན་པོ་བརྒྱད། །
བསྟན་ཏེ་འདིར་ནི་སྤོང་གཉེན་སྦྱར་ནས་གསུངས།
དེ་ལྟར་མདོ་ལས་ཀུན་འབྱུང་སྤང་བྱ་རུ་ཤེས་པའི་ཕྱིར་དུ། དོན་
རྣམ་བརྒྱད་དངོས་སུ་མ་བསྟན་པར་གཉེན་པོ་ཤེས་རྣམ་བརྒྱད་དངོས་
སུ་བསྟན་ཏེ། འོན་ཀྱང་འགྲེལ་པ་འདིར་ནི་སྤོང་གཉེན་སྦྱར་ནས་སྦས་
དོན་གསུངས་སོ། །
ལམ་བདེན་ལ། རྣམ་བཤད་དང་ཡིག་ཆར། ཐེག་ཆེན་མཐོང་ལམ་
ཉན་ཐོས་ཀྱི་ལམ་བདེན་ལས་ཁྱད་པར་དུ་འཕགས་ཏེ།ཆོས་ཅན།
སེམས་ཅན་ཐམས་ཅད་ལ་ཐར་པའི་གོ་སྐབས་འབྱེད་པའི་ལམ་ཡིན་
པའི་ཕྱིར། ཞེས་པ་སྐབས་འདིའི་ལམ་བདེན་དོན་གཉིས་སྒྲུབ་
བྱང་སེམས་ཀྱི་རྒྱུད་ལ་བསྐྱེད་བྱར་གསུངས་པས་ཡིན་ལ།
སྡོམ། ལམ་སོགས་གསུམ་གྱི་དངོས་དང་འཐད་པ་ནི། །
སེམས་ཅན་ཚད་མེད་ཐར་པའི་གོ་འབྱེད་དེ།།མ

སྲིད་ཞིའི་མཐའ་དང་མ་འབྲེལ་འབྱེད་ཕྱིར་རོ། །
དེ་ལ་ལམ་སོགས་ཁྱད་ཆོས་དང་པོ་གསུམ་གྱི་རྣམ་པ་ལ། དངོས་ཏེ་
དམ་བཅའ་དང་། འཐད་པའི་རྣམ་པ་གཉིས་ནི། སེམས་ཅན་ཚད་མེད་
པ་ལ་ཐར་པའི་གོ་སྐབས་འབྱེད་དེ་ཞེས། དེ་ལྟར་འབྱེད་པའི་བྱང་
འཕགས་ཀྱི་ལམ་དེ་ལམ་གྱི་དམ་བཅའི་དོན་རྣམ་ཤེས་རྣམ་གཉིས་ཀ་
དང་། དེ་བཞིན་དུ་སྲིད་ཞིའི་མཐའ་དང་མ་འབྲེལ་བར་ཐར་པའི་གོ་
སྐབས་( ༢༣་) འབྱེད་པའི་ཕྱིར་རོ། །ཞེས་དེ་ལྟར་འབྱེད་པའི་བྱང་
འཕགས་ཀྱི་ལམ་དེ་ལམ་གྱི་འཐད་པའི་རྣམ་པ་ཡིན་ཏེ།
མཐའ་དང་མ་འབྲེལ་ན་རིས་སུ་མ་ཆད་པ་འོངས་པས་སོ། །ཐར་པའི་
གོ་སྐབས་འབྱེད་པས་ན་ལམ་མོ། །
སྲིད་ཞིའི་
སྡོམ། ཆོས་དབྱིངས་ངོ་བོར་ཐ་དད་མེད་རྟོགས་ཏེ། །
གཞན་མཆོག་མི་འཛིན་རྫོགས་བྱང་སྒྲུབ་ཕྱིར་རོ། །
སྟོང་ཉིད་མངོན་སུམ་དུ་རྟོཊ་པའི་ཐེག་ཆེན་མཐོང་ལམ་ཆོས་ཅན།
ཆོས་ཀུན་ཆོས་དབྱིངས་ཀྱི་ངོ་བོར་ཐ་དད་མེད་པ་སྟེ་རོ་གཅིག་ཏུ་རྟོཊ་
ཏེ་ཞེས། དེ་ལྟར་རྟོགས་པ་དམ་བཅའི་རྣམ་པ་དང་། གཞན་ཉན་རང་
གི་ལམ་མཆོག་ཏུ་མི་འཛིན་པར་ཐ་སྙད་དུ་ཐེག་ཆེན་གྱི་ལམ་ལ་མཆོག་
ཏུ་བཟུང་ནས་རྫོགས་པའི་བྱང་ཆུབ་སྒྲུབ་པའི་ཕྱིར་རོ་ཞེས། ཉི་སྣང་
དང་གསེར་འཕྲེང་ལྟར། ཐེག་ཆེན་གྱི་ལམ་དོན་དམ་པར་མཆོག་ཏུ་
མེད་པར་རྟོགས་པའམ་ཐ་སྙད་དུ་ཉན་རང་གི་ལམ་ལས་མཆོག་ཏུ་
རྟོགས་པའི་བྱང་འཕགས་ཀྱི་ལམ་དང་། རྣམ་བཤད་ལྟར་ན། ཉན་རང་
གི་ལམ་མཆོག་ཏུ་འཛིན་པ་མེད་པར་བདེན་སྟོང་དུ་མངོན་སུམ་དུ

རྟོཊ་པའི་ལམ་འཐད་པའི་རྣམ་པར་འཇོག་པ་གང་བྱས་ཀྱང་ཆོག་ལ།
སྔ་མ་ལེགས་ཞེས་ཡིག་ཆར་གསུངས་པའི་རིག་པའི་སྒྲུབ་བྱེད་དུ་འགྲོ་
ཚབས་ཆེ་བ་ལ་དགོངས་སོ། །
སྡོམ། ཡོན་ཏན་བསྒྲུབས་ཀྱང་རྣམ་པར་མི་རྟོག་སྟེ། །
ཐོབ་དང་མ་ཐོབ་གཞལ་དུ་མེད་རྟོགས་ཕྱིར། །
ཐ་སྙད་དུ་ཡོན་ཏན་གོང་མ་སྒྲུབ་ཀྱང་བདེན་གྲུབ་ཏུ་རྣམ་པར་མི་
རྟོག་སྟེ་ཞེས། དེ་ལྟར་རྟོགས་པ་དང༌། དོན་དམ་པར་མེད་ཀྱང་། ཐ་
སྙད་དུ་ཡོན་ཏན་གོང་མ་སྒྲུབ་པར་རྟོགས་པའི་བྱང་འཕགས་ཀྱི་ལམ་
དེ་དམ་བཅའི་རྣམ་པ་ཡིན་ལ། དེ་བཞིན་དུ་ལམ་གྱི་རྣམ་པ་ཕྱི་མ་ལྔ་ལ་
སྟོང་ཉིད་རྟོགས་པ་དགོས་ཀྱང་། དོན་དམ་རྣམ་ཅན་མི་དགོས་པ།
མཐའ་དཔྱོད་ལས། དེས་རིག་( ༢༤ན) སྒྲུབ་སོགས་ཀྱི་རྣམ་པ་ཡང་ཐེག་
ཆེན་རྟོགས་རིགས་ཡིན་ཀྱང་། སྟོང་ཉིད་རྣམ་ཅན་གྱིས་མ་ཁྱབ་ཚུལ་
ཤེས་པར་གྱིས། ཞེས་པའི་དོན་ནོ། །ཐོབ་ཟིན་པ་དང་མ་ཐོབ་པའི་ཆོས་
དོན་དམ་པར་གཞལ་དུ་མེད་པར་རྟོགས་པའི་ཕྱིར་ཞེས། དེ་ལྟར་
རྟོགས་པའི་ཐེག་ཆེན་འཕགས་ལམ་དེ་འཐད་པའི་རྣམ་པར་གསུངས་
སོ། །
སྡོམ། འདིའི་མདོར་ཚད་མའི་ཐ་སྙད་གསུངས་པར་ནི། །
ཉི་སྣང་དྲངས་ཕྱིར་ཤེས་རབ་རིན་ཆེན་སོགས།
ཚད་མ་ཕྱོགས་གླང་ཡབ་སྲས་བློས་བྱས་ལས། །
རྒྱལ་བས་མ་གསུངས་ཐལ་རང་མི་འདོད་ཅེས། ། ི ཾཨཱཏཱིནྟི
སྨྲ་བ་ཁེགས་སོ་འོན་ཀྱང་བརྒྱད་སྟོང་དང༌། །

ཉི་ཁྲི་རྒྱན་སྣང་སོགས་སུ་ཚད་མེད་ལ། །
བསྒྱུར་ཅིང་ཉི་སྣང་ལས་ནི་འདི་ལྟར་གསུངས། །
སྒྲུབ་པའི་འཐད་པ་འདིའི་མདོར། ཚད་མ་དམིགས་སུ་མེད་པའི་
ཕྱིར། ཞེས་ཚད་མའི་ཐ་སྙད་གསུངས་པར། ཡིག་ཆར་ནི་ཉི་སྣང་
དྲངས་ནས་སྒྲུབ་པའི་ཕྱིར་ན། སྟག་ཚང་ལོ་ཙཱ་པ་ཤེས་རབ་རིན་ཆེན་
སོགས་ཚད་མ་ཕྱོགས་གླང་ཡབ་སྲས་ཀྱིས་བློས་བྱས་པ་ལས་རྒྱལ་བས་
མ་གསུངས་ཐལ་རང་ཡང་མི་འདོད་ཅེས་སྨྲ་བ་ཁེགས་སོ། །དེ་ལ་ཚད་
མ་དམིགས་སུ་མེད་ཅེས་པ་མི་འཐད་པར་ཐལ། སྒྲུབ་པའི་དམ་བཅའ་
དང་འཐད་པའི་མདོ་ནི། འོན་ཀྱང་བརྒྱད་སྟོང་པར། བཅོམ་ལྡན་
འདས་ཆོས་ཉིད་ཚད་མ་མཆིས་པ་ཉིད་ཀྱི་སླད་དུ་འདི་ནི་གཞལ་དུ་མ་
མཆིས་པའི་ཕ་རོལ་དུ་ཕྱིན་པའོ། །ཞེས་དང༌། ཉི་ཁྲི་ལས། བཅོམ་ལྡན་
འདས་འདི་ལྟ་སྟེ་ཤེས་རབ་ཀྱི་ཕ་རོལ་དུ་ཕྱིན་པ་འདི་ནི་གཞལ་དུ་མ་
མཆིས་པའི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་སྩལ་
པ། ཆོས་ཐམས་ཅད་ཀྱི་ཚད་དམིགས་སུ་མེད་པའི་ཕྱིར་རོ། །ཞེས་དང་།
རྒྱན་སྣང་ལས། གཞལ་དུ་མེད་པ་ཞེས་བྱ་བ་གསུངས་ཏེ། ཆོས་ཉིད་
ཚད་མ་མཆིས་པའི་སླད་དུ་ཐོབ་པ་ཡོངས་སུ་ཉམས་པ་དང་། ཞེས་པ་
སོགས་སུ་ཚད་མེད་( ༢༤་)ལ་བསྒྱུར་ཀྱང་། ཉི་སྣང་ལས་ནི་ཇི་ལྟར་དེ་
ལ་བྱ་བའི་རྣམ་པར་རྟོག་པ་མེད་ཅེས་བྱ་ཞེ་ན། གཞལ་དུ་མེད་པའི་
རྣམ་པས་ཆོས་ཐམས་ཅད་ཀྱི་ཚད་མ་དམིགས་སུ་མེད་པའི་ཕྱིར་རོ། །
ཞེས་ཡིག་ཆའི་འདི་ལྟར་གསུངས་སོ། །སྔ་མ་འགྱུར་སྐྱོན་ཡིན་ནམ་
གསུངས་པ་ལྟར་བྱ་སྟེ། ཉི་ཁྲི་ན་ཚད་མ་ཞེས་པའི་ཚིག་མང་པོ་ཡོད་

པའི་ཕྱིར་རོ། །
སྡོམ། ཆགས་མེད་རྣམ་པར་མངོན་མཐོང་ངེས་འབྱིན་ཏེ། །
འཐད་པ་མ་གསུངས་གདུལ་བྱ་ཉེ་བའི་དབང་། །
དོན་དམ་པར་ཆགས་མེད་ཀྱི་རྣམ་པའི་དོན་རྣམ་ནི།
པར་ཆགས་པ་མེད་པར་མངོན་སུམ་དུ་མཐོང་བའི་ཡེ་ཤེས་དེ། ངེས་
དོན་དམ་
འབྱིན་གྱི་དམ་བཅའི་རྣམ་པ་ཡིན་ཏེ། དེ་ལ་འཐད་པའི་རྣམ་པ་ཟུར་
དུ་མ་གསུངས་པ། གསེར་འཕྲེང་དང་རྣམ་བཤད་ལྟར་ན་གདུལ་བྱ་ཉེ་
བས་བསམ་པའི་དབང་དང་། མཁས་གྲུབ་རྟོགས་དཀའི་སྣང་བར།
ངེས་པར་འབྱིན་པའི་རྣམ་པ་ཡིན་ཏེ། ཇི་སྐད་བཤད་པའི་ཚུལ་གྱི་ལམ་
རིག་པ་སྒྲུབ་པ་ཡིན་པའི་ཕྱིར། དེས་ན་སྔ་མ་རྣམས་ཕྱི་མ་འདིའི་སྒྲུབ་
བྱེད་དུ་འགྱུར་བ་ལ་དགོངས་ནས། འདི་ལ་སྒྲུབ་བྱེད་ལོགས་པ་མ་
གསུངས་པ་ཡིན་ནོ། །ཞེས་གསུངས་སོ། །
སྡོམ། འོ་ན་གསེར་འཕྲེང་རྣམ་པ་ཉེར་བདུན་དང༌། །
སོ་དྲུག་དག་ལ་དམ་བཅའ་འཐད་པའི་མདོ། །
གྲངས་མཉམ་ཡོད་ཅིང་རྣམ་མཁྱེན་རྣམ་པ་ཡི། །
བྱང་ཕྱོགས་སྡེ་ཚན་བདུན་ལ་མདོ་བདུན་དང༌།
༣སོ་བཞིའི་རྣམ་ཐར་སྙོམས་འཇུག་སྤོང་ལམ་ལ། །
རེ་རེ་ལྷག་མ་བཅུ་གསུམ་རེ་རེ་སྟེ། །
སོ་དགུའི་སྡེ་ཚན་བཞི་དང་ཐ་མ་གསུམ། །
སོ་སོར་བྱས་པའི་བདུན་གསུངས་ཅི་ཞེ་ན། །
འོ་ན་གསེར་འཕྲེང་ལས་གཞི་ཤེས་ཀྱི་རྣམ་པ་ཉེར་བདུན་དང་།
ལམ་ཤེས་ཀྱི་རྣམ་པ་སོ་དྲུག་དག་ལ་དམ་བཅའ་དང་། འཐད་པའི་

མདོ་གྲངས་མཉམ་ཡོད་ཀྱང་། རྣམ་མཁྱེན་གྱི་རྣམ་པ་ཡི་བྱང་ཕྱོགས་སྡེ་
ཚན་བདུན་ལ་མདོ་བདུན་དང༌། བྱང་སེམས་དང་ཐུན་མོང་བའི་སོ་
བཞིའི་རྣམ་ཐར་སྙོམས་འཇུག་དགུ་སྤོང་ལམ་ལ་མདོ་རེ་རེ་སྟེ་གསུམ་
དང་། ལྷག་མ་རྣམ་ཐར་སྒོ་གསུམ་ཕར་ཕྱིན་བཅུ་སྟེ་བཅུ་གསུམ་ལ་རེ་
རེ་སྟེ་བཅུ་དྲུག་དང་། (༢༥ན) ཐུན་མོང་མ་ཡིན་པའི་རྣམ་པ་སོ་དགུའི་
སྟོབས་མི་འཇིཊ་པ་སོ་རིག་མ་འདྲེས་པ་སྟེ་སྡེ་ཚན་བཞི་ལ་རེ་རེ་དང་།
དེ་བཞིན་ཉིད་དང་རང་བྱུང་དང་སངས་རྒྱས་ཀྱི་ཤེས་རྣམ་སྟེ་ཐ་མ་
གསུམ་སོ་སོར་བྱས་པའི་མདོ་བདུན་གསུངས་པ་ཅི་སྟེ་མི་འཐད་པར་
ཐལ། འདིའི་འཐད་པ་མ་གསུངས་པར་བཤད་པའི་ཕྱིར་ཞེ་ན།
སྡོམ། མདོ་ལས་ནམ་མཁའི་རང་བཞིན་ཉིད་ཕྱིར་ཞེས། །
འཐད་པ་གསུངས་ཀྱང་དེར་བསྟན་རྣམ་པ་ནི། །
དམ་བཅའི་རྣམ་པར་གཅིག་སྟེ་བརྒྱད་སྟོང་ལས། །
ཆགས་པ་མ་མཆིས་སླད་དུ་ཆགས་མེད་ཅེས། །
གསུངས་ཕྱིར་སྔ་ཕྱིའི་ལུང་(1) ལ་འགལ་བ་མེད། །
(1)སྒྲུབ་པའི་དམ་བཅའ་དང་འཐད་པའི་མདོ་ནི། ཉི་ཁྲི་ལས། བཅོམ་ལྡན་འདས་འདི་
ལྟ་སྟེ། ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་གཞལ་ཏུ་མ་མཆིས་པའི་ཕ་རོལ་ཏུ་ཕྱིན་པའོ། །
བཅོམ་ལྡན་འདས་ཀྱིས་བཀའ་བསྩལ་བ། ཆོས་ཐམས་ཅད་ཀྱི་ཚད་དམིགས་སུ་མེད་པའི་ཕྱིར།
ཞེས་ཚད་ཅེས་པ་ལ་ཚད་མ་ཞེས་མི་འབྱུང་ཡང་ཉི་སྣང་དུ། ཇི་ལྟར་དེ་ལ་བྱ་བའི་རྣམ་པ་རྟོག་
པ་མེད་ཅེས་བྱ་ཞེ་ན། གཞལ་དུ་མེད་པའི་རྣམ་པས་ཆོས་ཐམས་ཅད་ཀྱི་ཚད་མ་དམིགས་སུ་
མེད་པའི་ཕྱིར་རོ་ཞེས་གསུངས་པ་ཡིན་ནོ། །ཞེས་མདོ་དྲངས་པ་ཡིག་ཆར་ཡང་སོར་བཞག་
མཛད་པའི་སྔ་མ་འགྱུར་སྐྱོན་ཡིན་ནམ་དཔྱད་གཞི་ཡོད་དེ། འདིའི་བརྒྱད་སྟོང་པར་ཡང་།
བཅོམ་ལྡན་འདས་ཆོས་ཉིད་ཚད་མ་མཆིས་པ་ཉིད་ཀྱི་སླད་དུ་འདི་ནི་གཞལ་དུ་མ་མཆིས་
པའི་ཕ་རོལ་ཏུ་ཕྱིན་པའོ། །ཞེས་གསུངས་ཤིང༌། འདིར་སླད་དུ་ཞེས་པ་ཕྱིར་ན་ཞེས་འཐད་

པའམ་རྒྱུ་མཚན་དུ་སྟོན་བྱེད་ཡིན་ནོ། །རྒྱན་སྣང་ལས་ཀྱང་། གཞལ་དུ་མེད་པ་ཞེས་བྱ་བ་
གསུངས་ཏེ། ཆོས་ཉིད་ཚད་མ་མ་མཆིས་པའི་སླད་དུ་ཐོབ་པ་ཡོངས་སུ་ཉམས་པ་དང་། ཞེས་
སོགས་གསུངས་སོ། །ངེས་འབྱིན་ལའང་དམ་བཅའ་དང་འཐད་པའི་མདོ་སྔར་ལྟར་སོ་སོར་
ཡོད་དེ། ཉི་ཁྲི་ལས། གསོལ་བ། བཅོམ་ལྡན་འདས་འདི་ལྟར་སྟེ། ཤེས་རབ་ཀྱི་ཕ་རོལ་ཏུ་ཕྱིན་
པ་འདི་ནི་ཆགས་པ་མ་མཆིས་པའི་ཕ་རོལ་ཏུ་ཕྱིན་པའོ། །བཅོམ་ལྡན་འདས་ཀྱིས་བཀའ་
བསྩལ་པ། ཆོས་ཐམས་ཅད་ནམ་མཁའི་རང་བཞིན་ཡིན་པའི་ཕྱིར་རོ། །ཞེས་གསུངས། འོན་
ཀྱང་ལམ་རིག་སྒྲུབ་པ་གསུམ་གྱི་སྐབས་སུ་བསྟན་པ་དང་མི་འདྲ་སྟེ། །དེ་དག་གི་དམ་བཅའ་
དང་འཐད་པས་བསྟན་པའི་རྣམ་པ་གཉིས་ལ་དོན་མི་འདྲ་བ་དང་། བློར་འཆར་ཚུལ།
འཛིན་སྟངས་སོ་སོ་བ་ཡོད་ལ། འདིར་ནམ་མཁའི་རང་བཞིན་ཞེས་པའང་ཆགས་པ་མ་
མཆིས་པ་ལས་ལོགས་སུ་གོ་རྒྱུ་དང་སྒོམ་ཚུལ་མེད་དེ། བརྒྱད་སྟོང་པར། བཅོམ་ལྡན་འདས།
ཆོས་ཐམས་ཅད་ཆགས་པ་མ་མཆིས་པའི་སླད་དུ་ཆགས་པ་མ་མཆིས་པའི་ཕ་རོལ་དུ་ཕྱིན་
པའོ། །ཞེས་གསུངས་པའི་ཕྱིར། ཁྱབ་སྟེ། འདིའི་འང་སླད་དུ་ཞེས་པ་རྒྱུ་མཚན་སྟོན་བྱེད་ཡིན་
པ་སྔར་དང་འདྲ་བས། དམ་བཅའ་དང་འཐད་པ་གཉིས་བསྐྱར་ནས་གསུངས་པ་ཙམ་ལས་
མི་འདྲ་བ་མེད་པས་ཤེས་སོ། དེའི་ཕྱིར་ལུང་སྔ་ཕྱི་འགལ་བ་མེད་ཚུལ་ཤེས་སོ། །
འདིའི་མདོ་ལས། · ནམ་མཁའི་རང་བཞིན་ཉིད་ཡིན་པའི་ཕྱིར།
ཞེས་འཐད་པ་གསུངས་ཀྱང་། དེར་བསྟན་པའི་རྣམ་པ་ནི་དམ་བཅའི་
རྣམ་པར་གཅིག་སྟེ། བརྒྱད་སྟོང་པ་ལས། ཆགས་པ་མ་མཆིས་པའི་སླད་
དུ་ཆགས་མེད་ཆགས་པ་མ་མཆིས་པའི་ཕ་རོལ་དུ་ཕྱིན་པའོ། · །ཞེས་
གསུངས་པའི་ཕྱིར། ལམ་རིག་སྒྲུབ་གསུམ་གྱི་སྐབས་སུ་བསྟན་པ་དང་
མི་འདྲ་སྟེ། དེ་དག་གི་དམ་བཅའ་དང་འཐད་པས་བསྟན་པའི་རྣམ་པ་
གཉིས་ལ་དོན་མི་འདྲ་བ་དང་། བློ་ལ་འཆར་ཚུལ་དང་འཛིན་སྟངས་
སོ་སོ་བ་ཡོད་ལ། འདིར་ནམ་མཁའི་རང་བཞིན་ཞེས་པའང་ཆགས་པ་
མ་མཆིས་པ་ལས་ལོགས་སུ་གོ་རྒྱུ་དང༌། སྒོམ་ཚུལ་ལ་མི་འདྲ་བ་མེད་
པས་རྣམ་པ་ལོགས་སུ་མེད་པ་ལུང་སྔ་མ་འཐད་པ་མ་གསུངས་ཞེས་པ་

རྣམས་ཀྱི་དོན་དང་། འཐད་པའི་མདོ་ཡོད་པ་ལུང་ཕྱི་མ་གསེར་འཕྲེང་
སོགས་ཀྱི་དོན་ཡིན་པས་ལུང་གཉིས་ལ་ནང་འགལ་བ་མེད་དོ། །
སྡོམ། སྡུག་བསྔལ་རང་མཚན་བཞི་དང་སྤྱི་ཡི་གཅིག །
སྡུག་བསྔལ་ལ། རང་མཚན་གྱི་རྣམ་པ་བཞི་བཞག་པ་ནི། འགྲེལ་
བའི་ཟིན་བྲིས་ལས། སྤྱིར་ཆོས་ཐམས་ཅད་སྟོང་པ་ཉིད་དང་བདག་
མེད་པ་ཡིན་ཀྱང་། འཇིག་ལྟས་སྡུག་བདེན་གྱི་( ༢༥བ)གཙོ་བོ་ཟག་
བཅས་ཉེར་ལེན་གྱི་ཕུང་པོ་ལ་དམིཊ་ཏེ། དེ་ལ་མ་ལྟོས་པའི་རང་རྐྱ་
ཐུབ་པའི་བདག་ཡོད་པར་འཛིན་ཅིང་དེའི་ཞེན་ཡུལ་མེད་པ་ཕུང་པོ་
འདིའི་སྟེང་དུ་གཏན་ལ་འབེབས་དགོས་པས་དེ་གཉིས་སྡུག་བདེན་གྱི་
རང་གི་མཚན་ཉིད་དང་མི་རྟག་པ་དང་སྡུག་བསྔལ་བ་ལ་ཕྱི་ནང་གི་
སྣོད་བཅུད་དུ་མ་ཡོད་ཀྱང་། སྡུག་བསྔལ་འཁོར་བ་ཅན་ཕུང་པོ། །ཞེས་
གསུངས་པ་ལྟར། ཉེར་ལེན་གྱི་ཕུང་པོ་འདི་གཙོ་བོ་ཡིན་པས། ། དེ་
གཉིས་སྡུག་བདེན་གྱི་རང་གི་མཚན་ཉིད་དུ་བཞག་ཅེས་པ་ལྟར་དེ་
བཞི་གཙོ་བོ་སྡུག་བདེན་གྱི་སྟེང་ནས་གཏན་ལ་འབེབས་དགོས་པ་
ཡིན་ལ། ཆོས་ཀྱི་བདག་མེད་ཕྲ་རཊ་གཉིས་ཆོས་གང་གི་སྟེང་དུ་གཏན་
ལ་འབེབས་པ་གཙོ་ཕལ་མེད་པས་སྤྱིའི་མཚན་ཉིད་གཅིག་གསུངས་སོ།།
འདི་ནི་རང་རྒྱུད་པ་མན་ཆད་ཀྱི་རང་རྐྱ་ཐུབ་པའི་རྫས་ཡོད་ཀྱིས་སྟོང་
པ་གང་ཟག་གི་བདག་མེད་ཅེས་གསུངས་པ་ཡང་། ཉེར་ལེན་གྱི་ཕུང་
པོའི་སྟེང་ནས་གང་ཟག་བཙལ་ཏེ། དེ་ལ་མ་བརྟེན་པའི་རང་རྐྱ་བའི་
གང་ཟག་དེ་ལོངས་སྤྱོད་པ་པོ་དང་། ཆོས་གཞན་དེས་ལོངས་སྤྱད་བྱར་
འཛིན་པའི་གང་ཟག་གི་བདག་འཛིན་དང༌། དེས་བཟུང་བ་ལྟར་གྲུབ་

པའི་སྟོང་པ་གང་ཟག་གི་བདག་མེད་ཕྲ་མོར་བཞག་པར་མཐུན་ནོ།
བསྡུ་བ་སོགས་ལས། ཁྱད་ཆོས་དང་པོ་གཉིས་རང་གི་མཚན་ཉིད་དང་།
ཕྱི་མ་གཉིས་སྤྱིའི་མཚན་ཉིད་དུ་གསུངས་པ་ནི། སྡུག་བདེན་རང་ཉིད་
ཡིན་མིན་གྱིས་བཞག་པས་མི་འདྲའོ། །དེས་ན་ཐ་མ་གཉིས་དེའི་རང་ས་མ
སྡོམ། འཇིག་ཕྱིར་མི་རྟག་འཕགས་དང་མི་མཐུན་སྡུག །
རྟེན་བྱེད་བདག་སྟོང་རང་ཉིད་བདག་མ་ཡིན། །
བདེན་པས་སྟོང་པ་སྤྱི་ཡི་མཚན་ཉིད་དོ། །
སྐད་ཅིག་གིས་འཇིག་པའི་ཕྱིར། (༢༦ན)མི་རྟག་པ་དང་། འཕགས་
པ་དང་མི་མཐུན་པས་དོར་བར་བྱ་བས་སྡུག་བསྔལ་བ་དང་། རྟེན་
བྱེད་པའི་བདག་དོན་གཞན་གྱིས་སྟོང་པ་དང༌། རང་ཉིད་བདག་མ་
ཡིན་པ་སྟེ། བདག་གི་ངོ་བོར་མེད་པ་དང་། ཡིག་ཆར། ཕྱི་མ་ལ་གཉིས་
སུ་རུང་ཡང་། ཞེས་པ་ལྟར་སྡུག་བདེན་ཕྱི་དོན་གྱིས་སྟོང་པ་དང་།
བདེན་པས་སྟོང་པ་གཉིས་མཚན་ཉིད་མེད་པའི་རྣམ་པ་སྟེ་སྤྱི་ཡི་
མཚན་ཉིད་དོ། །
སྡོམ། ཕྱི་དང་ནང་སོགས་བདེན་འཛིན་སྤངས་པ་ཡི། །
འགོག་པ་བཅུ་དྲུག་སྟེང་གི་སྟོང་ཉིད་རྣམས། །
འདིར་བསྟན་འགོག་བདེན་རྣམ་པ་བཅུ་དྲུག་ཕྱིར།
དེ་རྟོགས་སྦྱོར་བ་དོན་དམ་རྣམ་ཅན་གསུངས། ། 7 7
འགོག་བདེན་ལ་ཕྱི་དང་། ནང་གི་ཆོས་དང་སོགས་པས་ཕྱི་ནང་
གཉིས་ཀ་དབང་རྟེན་དང་། སྟོང་ཉིད་དང་སྣོད་ཀྱི་འཇིག་རྟེན་དང་

དོན་དམ་པ་མྱང་འདས་དང་འདུས་བྱས་དང་། འདུས་མ་བྱས་དང་
རྟག་ཆད་ཀྱི་མཐའ་དང་བྲལ་བའི་དབུས་དང༌། འཁོར་བ་ཐོག་མཐའ་
མེད་པ་དང་། དོར་མེད་བྱང་ཕྱོགས་དང་ཆོས་རྣམས་ཀྱི་རང་བཞིན་
དང་ཆོས་ཐམས་ཅད་དང་། གཟུགས་རུང་སོགས་མཚན་ཉིད་དང་།
དུས་གསུམ་དང་། བདེན་སྟོང་སྒྱུ་མ་ལྟ་བུ་སྟེ་སྟོང་ཉིད་བཅུ་དྲུག་གི་
སྟོང་གཞི་བཅུ་དྲུག་བདེན་པར་འཛིན་པའི་མཐོང་སྤང་བདེན་འཛིན་
བཅུ་དྲུག་སྤངས་པ་ཡི་འགོག་པ་བཅུ་དྲུག་གི་སྟེང་གི་སྟོང་ཉིད་རྣམས་
ནི། འདིར་བསྟན་འགོག་བདེན་ལ་བརྟེན་པའི་དོན་རྣམ་བཅུ་དྲུག་ལ་
འདྲེན་པའི་ཕྱིར་ན། དོན་རྣམ་དེ་དག་རྟོགས་པའི་སྦྱོར་བ་དོན་དམ་
རྣམ་ཅན་དུ་གསུངས་སོ། །
འདིའི་སྟོང་གཞི་འགོག་པ་ལ་ལྔར་ཕྱེ་ནས་ཁྱད་ཆོས་བཞི་དང་སྦྱར་
ཚུལ་ནི། དང་པོ་གསུམ་ནི་ཕྱི་ནང་སོཊ་ཀྱི་རང་གི་དངོས་པོའི་ཆ་ནས་
བདེན་པར་འཛིན་པ་ཤས་ཆེ་བས་དེ་( ༢༦་) འགོག་པ་དངོས་པོ་འགོག་
པ་ཞེས་འགོག་པར་སྦྱར། དེ་ནས་བརྒྱད་ལ་བདེན་གྲུབ་ཀྱི་སྟོང་པའི་ཆ་
ཡིན་པས་སྟོང་ཉིད་ཅེས་ཡུལ་ཅན་གྱིས་བཏགས་པའི་ཆ་ནས་བདེན་
པར་འཛིན་པ་བཞིན་དུ་དབྱིབས་བཀོད་ལ་སྣོད་དང་། དམ་པ་མིན་པ་
ལས་ལོག་པས་དོན་དམ་དང་། རྒྱུད་བྱས་པས་འདུས་བྱས་དང་། དེ་
ལས་བཟློག་པ་འདུས་མ་བྱས་དང་།མཐའ་གཉིས་དང་བྲལ་བས་
མཐའ་འདས་དང་། མཐའ་དབུས་མི་རྙེད་པ་ལ་ཐོག་མཐའ་མེད་པ་
དང་། ནམ་ཡང་དོར་བྱར་མེད་པ་ལ་དོར་བ་མེད་པ། ཞེས་ཡུལ་ཅན་
གྱིས་བཏགས་པ་ལ་བདེན་ཞེན་འགོག་པས་བཏགས་པ་འགོག་པ་ཞེས་

ཞི་བར་སྦྱར་ཏེ། གསེར་འཕྲེང་ལས། སྔ་མ་ལ་དངོས་པོ་དང་། འདི་ལ་
བཏགས་པ་འགོག་པ་ཞེས་བཤད་པའི་དོན་ཡང་། སྔ་མར་ཡུལ་ཟག་
བཅས་ཀྱི་སྡུག་བསྔལ་དང་འདིར་ཡུལ་ལ་ཡུལ་ཅན་གྱིས་སྒྲོ་བཏགས་
པའི་ཞེན་པ་འགོག་པའི་དོན་ཡིན་ནོ། །ཞེས་གསུངས་པའི་ཕྱིར་རོ། །དེ་
ནས་གཅིག་ལ། གཙོ་བོ་སོཊ་བྱེད་པ་པོ་མེད་པས་རང་བཞིན་ཞེས་
བདེན་པར་ཞེན་པ་དེ་འགོག་པས་བྱེད་པ་པོ་འགོག་པ་ཞེས་གྱ་ནོམ་ལ་
སྦྱར། དེ་ནས་གསུམ་ལ་ཆོས་ཐམས་ཅད་ཡུལ་དུ་དང་། གཟུགས་རུང་
སོགས་མཚན་ཉིད་དུ་དང་། འདས་སོགས་དུས་སུ་འཁྲུལ་བའི་བདེན་
ཞེན་འགོག་པས་ཡུལ་དུ་འཁྲུལ་བ་འགོག་པ་ཞེས། འཁྲུལ་བ་བསལ་
བས་ངེས་འབྱུང་ཐོབ་དགོས་པས་ཇི་ལྟར་ངེས་འབྱུང་ཐོབ་ཚུལ་དང་
སྦྱར། གང་ངེས་འབྱུང་མི་གནས་པའི་མྱང་འདས་ནི། གཞན་གྱི་སྒྲོ་
བཏགས་པའི་( ༢༧ན)ཐར་པ་ལྟ་བུ་མ་ཡིན་པར་ཐམས་ཅད་ལ་བདེན་
ཞེས་བཀག་པའི་ངོ་བོར་སྒྱུ་མ་ལྟ་བུར་གནས་པས་དེ་ཁོ་ན་སྟོང་ཉིད་
ཐ་མ་དང་སྦྱར་བས་ངོ་བོ་ཉིད་འགོག་པ་ཞེས་པ་སྟེ། རྒྱན་སྣང་ལྟར་ན།
སྟོང་ཉིད་ཐ་མ་ཁོ་ན་གང་ངེས་འབྱུང་ཞེས་སྟོང་ཉིད་གཞན་དེ་ཡིན་པ་
གཅོད་དེ། གསེར་འཕྲེང་ལས། ཁོ་ན་ཞེས་པས་རིམ་པ་ལྟར་སྟོང་ཉིད་
གཞན་རྣམས་དང་འགོག་པ་ཞི་བ་སོགས་ཀྱི་ལྡོག་པ་གཅོད་དོ། །ཞེས་
གསུངས་པའི་ཕྱིར། · ཡིག་ཆར། དེ་དག་ཆོས་ཅན། བྲལ་བའི་རྣམ་པ་
ཅན་ཡིན་པར་ཐལ་ལོ། །འདོད་པའི་ཕྱིར། འདོད་ན། ཀུན་རྫོབ་པའི་
རྣམ་ཅན་དུ་ཐལ་ལོ། །ཞེས་པ་དང༌། སྟོང་ཐུན་ལས། འགོག་བདེན་
དོན་དམ་བདེན་པར་འདོད་པ་ནི། ཐལ་འགྱུར་པའི་ཁྱད་ཆོས་མ་ཡིན་

གྱི་དབུ་མ་ཐལ་རང་གང་གི་ལུགས་ལ་ཁྱད་པར་མེད་དེ། དེ་ལྟར་མ་
ཡིན་ན། ནས། མངོན་རྟོགས་རྒྱན་གྱི་འཕགས་སེང་གི་འགྲེལ་པ་དག་
ལས་འགོག་བདེན་གྱི་རྣམ་པ་ལ་སྟོང་ཉིད་བཅུ་དྲུག་ཏུ་ཕྱེ་བ་འབྲེལ་
མེད་དུ་ཐལ་བའི་ཕྱིར་རོ། །ཞེས་དང༌། རྣམ་བཤད་ལས། སྟོང་ཉིད་
བཅུ་དྲུག་གློ་བུར་གྱི་དྲི་མ་དང་བྲལ་བ་འགོག་པའི་རྣམ་པ་སོཊ་བསྒྲུབ་
པ་གང་བྱས་ཀྱང་དོན་འདྲ་བར་མངོན་ནོ། །ཞེས་པ་རྣམས་དང་མི་
འགལ་ཚུལ་དཔྱད། འགོག་བདེན་གྱི་རྣམ་པ་ལ་འགོག་བདེན་དགོས་
མི་དགོས། དོན་རྣམ་བཅུ་དྲུག་འགལ་མི་འགལ། དེའི་དོན་རྣམ་དང་པོ་
ལ་འགོག་བདེན་དང་པོའི་སྟེང་གི་སྟོང་ཉིད་དགོས་མི་དགོས། ཁྱད་
ཆོས་བཞི་ལ་སྦྱར་བའི་དོན་རྣམ་བཅུ་དྲུག་ཡོད་མེད་སོགས་( ༢ ༧བ)རྩོད་
ཚུལ་མང་ངོ་། །
སྡོམ། ཁ་ཅིག་ལམ་ཤེས་སྐབས་གསུངས་སྦྱོར་བ་ཀུན། །
དོན་དམ་རྣམ་ཅན་འདོད་པ་མི་རིགས་ཏེ། །
མ་འོངས་སྲེད་པའི་ཞེན་ཡུལ་མེད་པ་དེ། །
དོན་དམ་མིན་ཡང་དེ་ཡི་འཛིན་སྟངས་ཕྱིར། །
ཁ་ཅིག་གིས་ལམ་ཤེས་ཀྱི་སྐབས་སུ་དངོས་སུ་གསུངས་པའི་སྦྱོར་བ་
ཀུན་དོན་དམ་རྣམ་ཅན་དུ་འདོད་པ་མི་རིགས་ཏེ། ཡུལ་མ་འོངས་པ་
ལ་སྲེད་པའི་ཞེན་ཡུལ་མེད་པ་དེ་དོན་དམ་བདེན་པ་མིན་ཡང་དེ་ཡི་
འཛིན་སྟངས་ཀྱི་ཡུལ་ཡིན་པའི་ཕྱིར། ཞེས་གསུངས་པས། འདིའི་ཤེས་
རྣམ་དང་པོ་གསུམ་ལ་དེ་དང་གང་ཟག་གི་བདག་མེད་རྟོཊ་པ་གཉིས་
རེ་འཇོག་ལ། ལྷག་མ་ལྔ་ལ་བདག་མེད་རྟོགས་པས་ཁྱབ་སྟེ། དང་པོ་

གསུམ་ལ་མདོ་ལས། འདོད་ཆགས་དང་བྲལ་བའི་ཕ་རོལ་དུ་ཕྱིན་པའོ༎
ཞེས་སོཊ། ཞེན་ཡུལ་མེད་པ་མ་སྦྱར་ལ་ལྷག་མ་ལ་སྦྱར་བའི་ཕྱིར་རོ། །
དེས་ན་འགའ་ཞིག་གིས།
ཤེས་རྣམ་བརྒྱད་ལ་གཉེན་པོ་བརྒྱད་མི་
འཇོག་པར་དོན་རྣམ་བརྒྱད་རྟོགས་པའི་དེ་འཇོག་ཟེར་བ་མདོ་དོན་
མ་ངེས་པའོ། །
སྡོམ། གཞན་དུ་སེམས་དཔའི་ལམ་ཤེས་སྦྱོར་བ་ལ། །
ཐེག་པ་གསུམ་གྱི་རྟོགས་རིགས་མེད་འགྱུར་ཕྱིར། །
གཉེན་པོའི་རབ་དབྱེ་ཤེས་པར་མི་འགྱུར་རོ། །
གཞན་དུ་ན་སྐབས་འདིའི་སེམས་དཔའི་ལམ་ཤེས་སྦྱོར་བ་ལ་ཐེག་
པ་གསུམ་གྱི་རྟོགས་རིགས་མེད་པར་འགྱུར་བའི་ཕྱིར། དེས་ན་མདོ་
ལས། ཉན་ཐོས་ཀྱི་ལམ་གང་ཡིན་པ་དང༌། ཞེས་སོགས་ལྟར་གྱི་ཐེག་
གསུམ་གྱི་གཉེན་པོའི་རབ་དབྱེ་མ་ལུས་པ་ཤེས་པར་མི་འགྱུར་རོ། །
སྡོམ། ཐེག་ཆེན་རྟོགས་རིགས་འདིར་བསྟན་སྦྱོར་བར་ཡང་། །
ཀུན་རྫོབ་རྣམ་ཅན་ལམ་གྱི་གཉིས་སོགས་མང༌། །
སྲིད་ཞིའི་མཐའ་གཉིས་སེལ་བར་བྱེད་པའི་ཕྱིར། །
སྡུག་བདེན་སྟེང་གི་གཞི་ཤེས་སྦྱོར་བཞི་ཡང་། །
སེམས་དཔའི་རྒྱུད་ལ་ལམ་ཤེས་སྦྱོར་བར་གནས། །
དེར་མ་ཟད་ཐེག་ཆེན་རྟོགས་རིཊ་ཀྱི་འདིར་བསྟན་ལམ་ཤེས་སྦྱོར་
བར་ཡང་། ཀུན་རྫོབ་རྣམ་ཅན་ལམ་གྱི་རྣམ་པ་སེམས་ཅན་ཚད་མེད་
པ་ལ་ཐར་པའི་གོ་སྐབས་འབྱེད་པ་དང་། སྲིད་ཞིའི་མཐའ་དང་མ་
འབྲེལ་བར་ཐར་བའི་གོ་སྐབས་འབྱེད་པར་རྟོགས་པའི་སྦྱོར་བ་དང་

པོ་གཉིས་དང་། སོགས་པས་ལྷག་མ་ལྔའི་ངོ་བོར་གྱུར་པའི་ཀུན་རྫོབ་
རྣམ་ཅན་མང་པོ་ཡོད་དོ། །འདིའི་ཤེས་( ༢༨ན) རྣམ་དང་པོ་གཉིས་ལ་
ཐབས་ཀྱི་ཆ་ཡང་ཡོད་ཆོག་ཀྱང་། འདིར་བསྟན་སྦྱོར་རྣམ་ལ་འདི་ལྟར་
རྟོགས་པ་དགོས་སོ། །སྲིད་ཞིའི་མཐའ་གཉིས་སེལ་བར་བྱེད་པའི་ལམ་
ཡིན་པའི་ཕྱིར་ན། སྡུག་བདེན་སྟེང་གི་གཞི་ཤེས་སྦྱོར་བ་བཞི་ཡང་བྱང་
ཆུབ་སེམས་དཔའི་རྒྱུད་ལ་ཡོད་པ་ནི་ལམ་ཤེས་སྦྱོར་བར་གནས་པའི་
ཕྱིར་དང་། དེ་ཡང་དོན་དམ་རྣམ་ཅན་མིན་ནོ། །འདི་ནི་སྔ་མའི་སྐྱོན་
ནོ། །
སྡོམ། ཁ་ཅིག་ལམ་དེ་རྟོགས་བྱ་དེ་ཉིད་ཀྱི། །
རྣམ་པའི་དོན་དུ་འདོད་ཀྱང་མཉམ་བཞག་བློ། །
རང་གི་ཤེས་རྣམ་ཡིན་ཕྱིར་མི་རུང་ངོ་། །
ཁ་ཅིག །ལམ་ཤེས་ཀྱི་རྟོགས་པར་བྱ་བ་ལམ་ཤེས་དེ་ཉིད་ཀྱི་རྣམ་
པའི་དོན་དུ་འདོད་ཀྱང་། མཐོང་ལམ་མཉམ་བཞག་གི་བློ་རང་གི་ཤེས་
རྣམ་ཡིན་པར། གསེར་འཕྲེང་ལས། རྣམ་པ་ནི་ཡུལ་ལམ་མཁྱེན་པའི་
ཁྱད་པར་གང་སྦྱོར་བའི་བསྒོམ་བྱར་གྱུར་པའོ། །ཞེས་པས་འགྲུབ་པའི་
ཕྱིར་ན་དེ་མི་རུང་ངོ་། །
སྡོམ། རང་ལུགས་ལམ་ཤེས་དོན་རྣམ་གང་ཡང་རུང༌། །
ཤར་ནས་སྒོམ་པའི་སེམས་དཔའི་སྦྱོར་བ་དེ། །
འདི་ཡི་དངོས་བསྟན་ལམ་ཤེས་སྦྱོར་བའི་དོན། །
རང་ལུགས་ལ། ལམ་ཤེས་ཀྱི་ཤེས་རྣམ་སོ་དྲུག་གང་རུང་གི་དོན་
རྣམ་གང་ཡང་རུང་བ་ཤར་ནས་སྒོམ་པའི་སེམས་དཔའི་སྦྱོར་བ་དེ།

འདི་ཡི་དངོས་བསྟན་གྱི་ལམ་ཤེས་སྦྱོར་བའི་དོན་ནམ་མཚན་ཉིད།
དེས་ན་དེ་ལ་དོན་རྣམ་སོ་དྲུག་གང་རུང་རྟོགས་མི་དགོས་པ་གོང་གི་
གཞི་ཤེས་སྦྱོར་བས་ཤེས་སོ། །
སྡོམ། འདིར་བསྟན་ལམ་ཤེས་འདོད་སྲེད་མ་སྤངས་ཤིང༌། ། ཿ་ྎ
གཙོ་བོར་མི་སྤོང་རྒྱུད་ཀྱིས་བསྡུས་པས་ན། ། payperla
ཟག་བཅས་སྒྲས་བསྟན་རྣམ་གྲངས་ཟག་བཅས་ཕྱིར། ། jj
རྒྱུ་ཡི་ལམ་ཤེས་ཁོ་ན་ཡིན་པར་གསུངས། །
འདིར་གཙོ་བོར་དངོས་སུ་བསྟན་པའི་ལམ་ཤེས་འདོད་སྲེད། མ་
སྤངས་ཤིང་དེ་གཙོ་བོར་མི་སྤོང་བའི་རྒྱུད་ཀྱི་བསྡུས་པས་ན། འདིར་
ཟག་བཅས་ཀྱི་སྒྲས་བསྟན་པ། རྣམ་གྲངས་པའི་ཟག་བཅས་ཡིན་པའི་
ཕྱིར་ན། རྒྱུ་ཡི་ལམ་ཤེས་ཁོ་ན་ཡིན་པར་དོན་བསྡུ་བའི་སྐབས་སུ་
གསུངས་སོ། །
སྡོམ། རྣམ་མཁྱེན་རྣམ་པར་ཉན་ཐོས་བྱང་སེམས་ལ། །
ཡོད་དང་རྗེས་མཐུན་རྣམ་མཁྱེན་རྣམ་པ་དང༌། །
སངས་རྒྱས་ཁོ་ནའི་ཐུན་མོང་མིན་རྣམ་གསུམ། །
གསུམ་པ་རྣམ་( ༢༨བ)མཁྱེན་གྱི་རྣམ་པ་ལ། མདོར་བསྟན་དང་།
རྒྱས་བཤད་གཉིས། དང་པོ་ནི། རྣམ་མཁྱེན་གྱི་རྣམ་པར་ཉན་ཐོས་
དང་། བྱང་སེམས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་
རྣམ་པ་གཉིས་དང་། སངས་རྒྱས་ཁོ་ནའི་ཐུན་མོང་མ་ཡིན་པའི་རྣམ་
པ་དང་གསུམ་གསུངས་པ་འདི་ལ།
སྡོམ། འདི་ལ་ཁ་ཅིག་རྣམ་མཁྱེན་ཁོ་ན་དང་། །

རྟེན་ཡང་སངས་རྒྱས་ཁོ་ནར་བཤད་སྐབས་ཕྱིར། །
གང་ཟག་གསུམ་ལ་ཡོད་ཅིང་མཁྱེན་གསུམ་དུ། །
དབྱེ་བ་མི་རུང་ཞེས་རྩོད་ལན་ལ་ཡང་། །
ཁ་ཅིག་གིས་འདིའི་རྣམ་པ་རྣམ་མཁྱེན་ཁོ་ན་དང་རྟེན་ཡང་སངས་
རྒྱས་ཁོ་ནར་བཤད་པའི་སྐབས་ཡིན་པའི་ཕྱིར་ན། རྟེན་གང་ཟག་
གསུམ་ལ་ཡོད་ཅིང་རྣམ་པ་མཁྱེན་པ་གསུམ་དུ་དབྱེ་བ་མི་རུང་ངོ་། །
ཞེས་རྩོད་ལ།
སྡོམ། ཁ་ཅིག་འཕགས་ཚོགས་ཡོན་ཏན་ཡར་ལྡན་དུ། །
བསྡུས་ཕྱིར་གཞི་ཤེས་ལམ་ཤེས་བཏགས་པ་ཟེར། །
ཁ་ཅིག་རྒྱུར་བཤད་ཙམ་ལས་རྣམ་མཁྱེན་གྱི། །
མ་ཡིན་གཞི་ལམ་རྣམ་པར་གོང་བགྲང་ཟེར། །
དེ་ཡི་ལན་ལ་ཡང་ཆོས་བཤེས་ཀྱི་རྗེས་སུ་འབྲངས་ནས་བུ་དང་ཉ་
དབོན་སོགས་ཁ་ཅིག ། །དངོས་སུ་རྣམ་མཁྱེན་གྱི་ཤེས་རྣམ་ཡིན་ཀྱང་།
འཕགས་པའི་ཚོགས་ཐམས་ཅད་ཀྱི་ཡོན་ཏན་ཡར་ལྡན་དུ་བསྡུས་པའི་
ཕྱིར། སོ་བདུན་དང་། སོ་བཞི། གཞི་ཤེས་དང་ལམ་ཤེས་བཏགས་པ་བ་
ཡིན་ཟེར། ཡང་ཆོས་བཤེས་དང་བུདྡྷ་ཤྲི་ཁ་ཅིག །དོན་རྣམ་སོ་བདུན་
དང་། སོ་བཞི་རྣམ་མཁྱེན་གྱི་རྒྱུའི་རྣམ་པར་བཤད་པ་ཙམ་ལས་རྣམ་
མཁྱེན་གྱི་རྣམ་པ་དངོས་མ་ཡིན་ཏེ། དེ་ལ་གཞི་ཤེས་དང་ལམ་ཤེས་ཀྱི་
རྣམ་པར་གོང་དུ་ཉེར་བདུན་དང༌། སོ་དྲུག་བཤད་པ་དེ་བགྲང་བའི་
ཕྱིར་ཟེར།
སྡོམ། དང་པོ་མི་འཐད་ཁྱོད་ཀྱིས་རྩ་བ་ལས། །

ལམ་གྱི་བདེན་པའི་རྗེས་མཐུན་གསུངས་ཕྱིར་རོ། །
བསམ་ན་འགལ་ཁྱབ་ཡིན་ཏེ་དེ་ཡི་དོན། །
ཆ་འདྲར་མི་བྱེད་དེ་ལ་ཡོད་པ་དང༌། །
མཐུན་པར་རྒྱལ་ལ་ཡོད་པའི་དོན་ཕྱིར་ཏེ། །
ཆོས་སྐུའི་སྐབས་སུ་འདི་ལ་ཞལ་འཕངས་ཕྱིར། །
དེ་ལ་ཁ་ཅིག་དང་པོ་མི་འཐད་ཚུལ་ནི། ཁ་ཅིག་ཁྱོད་ཀྱིས་དེ་གཞི་
ཤེས་ལམ་ཤེས་བཏགས་པ་པ་ཡིན་པར་ཐལ། རྩ་བ་ལས། · ལམ་གྱི་
བདེན་པའི་རྗེས་མཐུན་པར། །ཞེས་གསུངས་པའི་ཕྱིར་རོ། །བསམ་ན་
ཡང་དེ་འགལ་ཁྱབ་ཡིན་ཏེ། ལུང་དེ་ཡི་དོན་གཞི་ལམ་ཆ་འདྲ་བར་མི་
བྱེད་( ༢༩ན) པར། ཉན་ཐོས་སོགས་དེ་ལ་ཡོད་པ་དང་རྗེས་སུ་མཐུན་
པར་རྒྱལ་བ་ལ་ཡང་གཞི་ཤེས་ལམ་ཤེས་དངོས་ཡོད་པའི་དོན་ཡིན་
པའི་ཕྱིར་ཏེ། འགྲེལ་པའི་སྐབས་བརྒྱད་པར། ཆོས་སྐུའི་སྐབས་སུ་དང་
ཞེས་བྱ་བའི་སྒྲས་བསྡུས་པ་ལམ་ཤེས་པ་ཉིད་ལ་སོགས་པ་སྔར་བཤད་
པ་དག་ཡིན་ནོ། །ཞེས་འདི་ལ་ཞལ་འཕངས་མཛད་པའི་ཕྱིར།
སྡོམ། གཉིས་པ་རྒྱུར་བཤད་པ་ཡང་མི་རིགས་ཏེ། །
མཁྱེན་གསུམ་ཕྱེད་པའི་དོན་དང་རང་རང་གི །
རིགས་འདྲ་གར་སྐྱེད་ཇི་ལྟར་སྒོམ་ཚུལ་སོགས། །
ཤེས་ཕྱིར་རྣམ་མཁྱེན་ཉིད་ལ་སོ་བདུན་སོགས། །
ཕྱེ་བར་ཚིག་གསལ་མཁན་པོ་ཉིད་ཀྱང་བཞེད། །
ཁ་ཅིག་གཉིས་པས་རྒྱུའི་རྣམ་པར་བཤད་པ་ཡང་མི་རིགས་ཏེ།
འདིར་མཁྱེན་པ་གསུམ་དུ་ཕྱེ་བའི་དོན་དང༌། དགོས་པ་རྣམ་པ་རང་
རང་གི་རིགས་འདྲ་སྔ་མ་འོག་མའི་སྐབས་གར་བསྐྱེད་པ་དང་། སྐབས་

དེར་ཇི་ལྟར་སྒོམ་ཚུལ་སོགས་ཤེས་པའི་ཆེད་ཡིན་པའི་ཕྱིར་དང་། རྣམ་
མཁྱེན་ཉིད་ལ་སོ་བདུན་སོཊ་ཕྱེ་བར་ཚིག་གསལ་མཁན་པོ་རང་ཉིད་
ཀྱི་ཚིག་གསལ་ལས། ཤེས་བྱའི་དཀྱིལ་འཁོར་མ་ལུས་པར་སྐད་ཅིག་མ་
གཅིག་གིས་མཁྱེན་པའི་མཚན་གཞི་དེ་ལ་བརྟེན་པའི་མཚན་ཉིད་དེ།
ཞེས་པས་ཀྱང་བཞེད་པར་གསལ་བའི་ཕྱིར།
སྡོམ། དེ་ཕྱིར་བར་ཆད་མེད་དང་དྲོད་སོགས་ཀྱང་། ། །
གསུངས་པ་རྒྱུན་ལ་དགོངས་ཕྱིར་འགལ་བ་མེད། །
རྒྱུ་མཚན་དེའི་ཕྱིར་འགྲེལ་པ་རྣམས་སུ་སྤོང་ལམ་བར་ཆད་མེད་
ལམ་དང་བྱང་ཕྱོགས་སྐབས་སྦྱོར་ལམ་དྲོད་སོགས་ཀྱང་གསུངས་པས་
འཁྲུལ་བར་མི་བྱ་སྟེ། དེ་ནི་རྒྱུན་སྔ་མ་གང་དུ་སྒོམ་པ་དང་དགོངས་
པའི་ཕྱིར་ན་དེ་དང་འགལ་བ་མེད་དོ། །སངས་རྒྱས་ཀྱི་ས་ན་རྟོགས་
རིགས་རྣམས་རྫས་རྒྱུན་གྱིས་འཇོག་པའི་ཁུངས་ཀྱང་འདི་ཡིན་ནོ། །ཁ་
ཅིག་གཉིས་ཀ་ཆོས་བཤེས་རང་ལུགས་ཡིན་ཏེ། (༢༩་)གསེར་འཕྲེང་
ལས། སྔར་སངས་རྒྱས་སར་བཤད་པ་དང་གཉིས་རིམ་པ་ལྟར་དོན་
རྣམ་དང་ཤེས་རྣམ་མམ། རྗེས་མཐུན་པ་དང་མཚན་ཉིད་པ་ལ།
དགོངས་པར་བྱ་དགོས་ལ། ཞེས་གསུངས་པའི་ཕྱིར། །ཁ་ཅིག་གིས་
གཉིས་པ་ནི་ཆོས་བ ཤེས་གཞན་ལུགས་ཡིན་གྱི་དེའི་རང་ལུགས་མིན་ཏེ།
གསེར་འཕྲེང་ལས། རང་ལུགས་ནི་སྔ་མ་དང་མཐུན་ལ་གཞན་ལུགས་
ནི་ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། དེ་ནི་གསེར་འཕྲེང་ཚིག་
ཟིན་ལ་སངས་རྒྱས་སར་གཞི་ཤེས་ལམ་ཤེས་མེད་པས་རང་ལུགས་དེ་
མཐུན་བྱས་པ་ཡིན་གྱི་ཆོས་བཤེས་ཀྱི་རང་ལུགས་སྔ་མ་ཙམ་ཡིན་ཟེར་

བ་མིན་ལ།གཉིས་པ་ནི་གཞན་དག་ནི་ཞེས་གསུངས་པས་འཁྲུལ་ཀྱང་
ཆོས་བཤེས་རང་ལུགས་ཡིན་ཏེ། ཚིག་གསལ་ལས། རྣམ་པ་སོ་བདུན་ནི་
ཚོགས་ཀྱི་ལམ་དང་སྦྱོར་བའི་ལམ་དང་། མཐོང་བའི་ལམ་གྱི་མཚན་
གཞི་རྣམས་ཀྱི་མཚན་ཉིད། ཅེས་གསུངས་པའི་ཕྱིར།
སྡོམ། གསེར་འཕྲེང་ལྟར་ན་ཡུལ་དུ་བསྡུས་པ་སྟེ། །
སྔ་མར་མི་ཟློས་དེར་ནི་མཁྱེན་པ་གཉིས། །
རྟོགས་བྱེད་དང་འདིར་རྟོགས་བྱར་བསྟན་ཕྱིར་དང་། །
འདི་ནི་དེར་བརྟེན་རྣམ་ཀུན་ཡུལ་ཅན་ཕྱིར། །
ཡུལ་ལ་བདེན་གསུམ་ཡོད་ཀྱང་ལམ་བསྡུས་ན། །
ཤེས་རྣམ་རྐྱང་པ་མིན་ཕྱིར་དེ་བསྡུས་འགྱུར། །
གསེར་འཕྲེང་གི་ཚིག་ཟིན་ལྟར་ན། འདིར་གཞི་ལམ་གྱི་རྣམ་པ་སོ་
བདུན་དང་སོ་བཞི་རྣམ་མཁྱེན་གྱི་ཡུལ་དུ་བསྡུས་ནས་བསྟན་པ་ཡིན་
ཏེ། གཞུང་སྔ་མར་བསྟན་པ་དང་མི་ཟློས་ཚུལ་ཡང་དེར་ནི་མཁྱེན་པ་
གཉིས་པོ་དེ་དོན་རྣམ་དེ་དག་རྟོགས་བྱེད་དུ་བསྟན་པ་དང་། འདིར་
ནི་དེ་དག་རྣམ་མཁྱེན་གྱིས་རྟོགས་བྱར་བསྟན་པ་ཡིན་པའི་ཕྱིར་དང་
འདིར་རྟོགས་བྱར་བསྟན་པའི་དགོས་པ་ནི། · རྣམ་མཁྱེན་འདི་ནི་
མཁྱེན་པ་གཉིས་པོ་དེར་བརྟེན་པའི་དོན་རྣམ་ཤེས་རྣམ་ཀུན་གྱི་ཡུལ་
ཅན་དུ་ཤེས་པའི་( ༣་ན) ཆེད་ཡིན་པའི་ཕྱིར་རོ། །དགོས་པ་དེའི་ཕྱིར།
སྤྱིར་རྣམ་མཁྱེན་གྱི་ཡུལ་ལ་བདེན་པ་དང་པོ་གསུམ་ཡོད་ཀྱང་། རྣམ་
མཁྱེན་གྱི་སྐབས་འདིར་ལམ་བདེན་གྱི་རྣམ་པ་ཉི་ཚེ་བསྡུས་ན་ཡང་
རྣམ་མཁྱེན་གྱི་ཤེས་རྣམ་རྐྱང་པ་མིན་པའི་ཕྱིར་ན། དེ་ཡུལ་དུ་བསྡུས་

པར་འགྱུར་རོ། །
འོ་ན་གསེར་འཕྲེང་གི་དེ་རང་ལུགས་ཡིན་ནམ་ཞེ་ན། ཡུལ་དུ་
བསྡུས་ཚུལ་རང་ལུགས་ཡིན་ཏེ། ཡིག་ཆར། སྤྱིར་ཡུལ་ཡང་ཡོད་ཀྱང་།
ཞེས་གསུངས་པའི་ཕྱིར། རྣམ་བཤད་ཀྱི་དེ་ཡང་དོན་རྣམ་ཡིན་ཏེ། ཡིག་
ཆར། རྣམ་མཁྱེན་གྱི་ཤེས་རྣམ་ཡང་ཞེས་པ། སྤྱིར་དོན་རྣམ་ལ་ཡུལ་
ཡང་ཡོད་ཀྱང་འདིར་ཤེས་རྣམ་དེ་དག་དོན་དམ་དུ་བྱས་ན་ཡང་ཞེས་
གསུངས་པ་ཡིན་པའི་ཕྱིར་ཏེ། རིགས་འདྲ་སྔ་མ་གང་དུ་སྐྱེས་ནས་སྒོམ་
པའི་སྦྱོར་བ་སོཊ་ཀྱི་བསྒོམ་བྱ་ཡིན་པས་དོན་རྣམ་དུ་བཞག་གི་ཡུལ་
ཡིན་པས་དོན་རྣམ་དུ་བཞག་པ་མ་ཡིན་པའི་ཕྱིར། འདིར་ལམ་བསྒོམ་
ཞེས་པ་དེ་ལྟར་བཤད་དགོས་པའི་ཕྱིར་རོ། །
སྡོམ། དེར་ཡོད་དང་མཐུན་ཐུན་མོང་ཞེས་བྱ་ཡི། །
འཕགས་པ་འོག་མར་ཐུན་མོང་རྣམ་མཁྱེན་ཞེས། །
མི་སྨོས་དམན་མཆོག་ཡོན་ཏན་འགལ་ཕྱིར་གསུངས།
ཐུན་མོང་བའི་དོན་འཕཊ་པ་འོག་མ་དེར་ཡོད་པ་དང་མཐུན་པའི་
ཐུན་མོང་བ་ཞེས་བྱ་ཡི། འཕགས་པ་འོག་མར་ཐུན་མོང་བའི་རྣམ་
མཁྱེན་ཞེས་མི་སྨོས་ཏེ། ཐེག་པ་དམན་མཆོག་གི་ཡོན་ཏན་འགལ་བའི་
ཕྱིར། ཞེས་གསུངས་སོ། །
སྡོམ། ཁ་ཅིག་ཆུང་འབྲིང་ཐུན་མོང་ལམ་བཞིན་ཟེར། །
སོ་བདུན་སོ་བཞི་ཉན་ཐོས་བྱང་སེམས་དང༌། །
ཐུན་མོང་གསུངས་པ་རྟོགས་རིགས་ཕྱིར་མིན་ཏེ། །
རིགས་ཅན་གསུམ་དོན་སྒྲུབ་སླད་སེམས་དཔའི་དེར། །

རྣམ་ཐར་གསུམ་སོགས་དམན་པའི་རྟོགས་རིགས་མང༌། །
ཁ་ཅིག་འཕགས་པ་འོག་མ་དང་ཐུན་མོང་བའི་རྣམ་མཁྱེན་ཡོད་པ་
ཆུང་འབྲིང་ཐུན་མོང་བའི་ལམ་བཞིན་ཟེར་བ་ཡང་མི་འཐད་དེ། དེ་
གཉིས་ཀའི་ཉམས་སུ་བླང་བྱའི་རྣམ་མཁྱེན་མེད་པའི་ཕྱིར་རོ། །རྣམ་པ་
སོ་བདུན་( ༣་བ) དང་། སོ་བཞི་ཉན་ཐོས་བྱང་སེམས་ལ་ཡོད་པ་དང་
མཐུན་པའི་ཐུན་མོང་པ་གསུངས་པ་དེ་དག་གི་རྟོགས་རིགས་ཀྱི་ཕྱིར་
ཡང་མ་ཡིན་ཏེ། རིགས་ཅན་གསུམ་གྱི་དོན་སྒྲུབ་པའི་སླད་དུ་སེམས་
དཔའ་ལ་ཡོད་པ་དང་།
མཐུན་པའི་དེར་རྣམ་ཐར་སྒོ་གསུམ་སོགས་
དམན་པའི་རྟོགས་རིགས་མང་པོ་ཡོད་པའི་ཕྱིར་རོ། །
སྡོམ། དེ་བཞིན་འདིར་བསྟན་བྱང་ཕྱོགས་སོ་བདུན་ཡང༌། །
དམན་པའི་རྟོགས་རིགས་མིན་དེ་འདིར་བསྟན་གྱི། །
དྲན་ཉེ་སེམས་དཔའི་བསྒོམ་བྱ་གཙོ་ཞིང་དེ། །
དམན་པའི་དེ་ལས་བཅུ་གཉིས་ཁྱད་འཕགས་ཏེ། །
ཐེག་མཆོག་ཤེས་རབ་གསུམ་རྟེན་མཚན་འཛིན་གཉེན།
གཞན་བདེན་བཞིར་འཇུག་སེམས་ཅན་ཀུན་ལུས་དམིགས། །
མི་དམིགས་ཡིད་བྱེད་དེ་བཞིན་ཐོབ་པའི་སྟེ། །
།
ལུས་བྲལ་ཕྱིར་མིན་མི་འབྲལ་ཕྱིར་ཡང་མིན། །
དེ་བཞིན་དུ་མདོ་དང་འགྲེལ་པ་འདིར་བསྟན་པའི་བྱང་ཕྱོགས་སོ་
བདུན་ཡང་ཐེག་པ་དམན་པའི་རྟོགས་རིགས་མིན་ཏེ། འདིར་བསྟན་
L
࿉ མདོ་སྡེ་རྒྱན་ལས། རྟེན་དང་གཉེན་པོ་དག་དང་ནི། །དེ་བཞིན་དུ་ནི་འཇུག་པ་དང༌། །དམིགས་པ་
དང་ནི་ཡིད་བྱེད་དང་། །ཐོབ་པའི་སྒོམ་པ་ཁྱད་པར་འཕགས། །མཐུན་དང་རྗེས་སུ་འཇུག་པ་དང༌། །ཡོངས་
སུ་ཤེས་དང་སྐྱེས་པ་དང༌། །ཆེན་པོ་དང་ནི་མཆོག་ཉིད་དང༌། །བསྒོམ་དང་ཡང་དག་འགྲུབ་པ་གཞན། །ཞེས་
གསུངས།

གྱི་དྲན་ཉེ་དེ་བྱང་ཆུབ་སེམས་དཔའི་བསྒོམ་བྱ་གཙོ་བོ་ཡིན་ཞིང་།
བྱང་སེམས་ཀྱི་དྲན་ཉེ་དེ་ཐེག་པ་དམན་པའི་དྲན་ཉེ་དེ་ལས་ཁྱད་པར་
བཅུ་བཞི་ཁྱད་པར་འཕགས་པའི་ཕྱིར་ཏེ། མདོ་སྡེ་རྒྱན་ལས། རྟེན་དང་
གཉེན་པོ་དག་དང་ནི། །དེ་བཞིན་དུ་ནི་འཇུག་པ་དང༌། །དམིགས་པ་
དང་ནི་ཡིད་བྱེད་དང་། །ཐོབ་པའི་སྒོམ་པ་ཁྱད་པར་འཕགས། །མཐུན་
དང་རྗེས་སུ་འཇུག་པ་དང༌། །ཡོངས་སུ་ཤེས་དང་སྐྱེས་པ་དང་། །ཆེན་
པོ་དང་ནི་མཆོག་ཉིད་དང༌། །བསྒོམ་དང་ཡང་དག་འགྲུབ་པ་གཞན། །
ཞེས་པ་ལྟར། ཐེག་པ་མཆོག་གི་ཆོས་ལ་ཐོས་བསམ་སྒོམ་པའི་ཤེས་རབ་
གསུམ་ལ་བརྟེན་ནས་སྒོམ་པ་དང་། མཚན་འཛིན་གྱི་གཉེན་པོ་བྱེད་པ་
དང་། གང་ཟག་གཞན་དག་ཀྱང་བདེན་པ་བཞིར་འཇུག་པར་བྱེད་པ་
དང་། སེམས་ཅན་ཀུན་གྱི་ལུས་སྲོག་ལ་དམིགས་པ་དང་། ལུས་སྲོག་མི་
དམིགས་པར་ཡིད་ལ་བྱེད་པ་དང༌། དེ་བཞིན་དུ་ཐོབ་པའི་དེ་ནི་ཟག་
བཅས་ཀྱི་ལུས་སོགས་( ༣༡ན) དང་བྲལ་བ་ཙམ་གྱི་ཕྱིར་མིན་ལ་དེ་དང་།
མི་འབྲལ་བའི་ཕྱིར་ཡང་བསྒོམ་པ་མིན་པས། འདི་དབྱིག་འགྲེལ་ལྟར་
ཡིན་ལ།
སྡོམ། ཁ་ཅིག་ཆོས་སྐུ་ཟག་ཕུང་གཉིས་ལ་སྦྱར། །
ལ་ལ་ཞིར་འཇུག་མིན་ཡང་འདོད་ལ་སྦྱར། །
ཁ་ཅིག་ཐེག་ཆེན་གྱིས་ཆོས་སྐུ་ཐོབ་ཕྱིར་དང་། ཉན་རང་གིས་ཟག་
བཅས་ཀྱི་ཕུང་པོ་དང་བྲལ་བ་ཙམ་གྱི་ཕྱིར་བསྒོམ་ཞེས་དེ་གཉིས
སྦྱར་ཏེ། འཇམ་དབྱངས་དགའ་བློའི་མདོ་རྒྱན་འགྲེལ་ལས། ཆོས་སྐུ་
ཐོབ་པའི་ཕྱིར་དུ་བསྒོམ་པས་ཁྱད་པར་དུ་འཕགས་པ། ཞེས་གསུངས་

པའི་ཕྱིར། ལ་ལས་ཐེག་ཆེན་གྱིས་རང་དོན་དུ་ཞི་བར་འཇུག་པའི་ཕྱིར་
མིན་ཡང་ཉན་རང་གིས་དེ་ཐོབ་པར་འདོད་ནས་སྒོམ་པ་ལ་སྦྱར་ཞེས་
པ་ཡིན་ནམ་ཁུངས་མ་མཐོང་ངོ་། །
སྡོམ། ཕར་ཕྱིན་དང་མཐུན་ཉན་རང་རྗེས་སུའང་འཇུག །
སྒྱུ་འདྲར་ཡོད་ཤེས་བསམ་བཞིན་སྲིད་པར་སྐྱེ། །
རང་བཞིན་རྣོ་བས་བསྒོམ་པ་ཆུང་ངུའང་ཆེ།
དག་སར་འདྲེས་པ་ཉེ་བར་སྒོམ་ཕྱིར་མཆོག །
ཤིན་ཏུ་བསྒོམས་པས་ལྷག་མེད་ཟད་མི་འགྱུར། །
བཅུ་པའི་ས་དང་སངས་རྒྱས་ཡང་དག་འགྲུབ། ། ཅ་མ་ལ
གཞན་དོན་དུ་མི་མཐུན་ཕྱོགས་སེར་སྣ་སོགས་དང་བྲལ་བའི་སྒོ་
ནས་ཕར་ཕྱིན་དྲུག་དང་མཐུན་པ་དང་། འཇིག་རྟེན་པ་དང་ཉན་རང་
རྣམས་ལ་རང་རང་གི་བསམ་པ་དང་མཐུན་པར་ཆོས་བསྟན་པས་དེ་
དག་རང་གི་རྗེས་སུའང་འཇུག་སྟེ། དྲན་ཉེ་བསྒོམ་པ་དང་། ལུས་སྒྱུ་མ་
ལྟར་གཡོ་བ་དང་། ཚོར་བ་རྨི་ལམ་ལྟར་ལོག་པར་སྣང་བ་དང་། སེམས་
ནམ་མཁའ་ལྟར་འོད་གསལ་བ་དང༌། ཆོས་རྣམས་ནམ་མཁའ་ལས་
སྤྲིན་དང་ཁུག་སྣ་སོགས་འབྱུང་བ་ལྟར་གློ་བུར་བ་སྟེ་དེ་དག་དང་འདྲ་
བར་ཡོངས་སུ་ཤེས་པ་དང་། བསམ་བཞིན་དུ་སྲིད་པར་སྐྱེ་བ་འཛིན་
པ་དང་། རང་བཞིན་གྱིས་དབང་པོ་རྣོ་བས་བསྒོམ་པ་ཆུང་ངུ་ཡུད་
ཙམ་བྱ་བའང་ཕན་ཡོན་ཆེ་བ་དང་། དག་སར་གནས་པའི་བྱང་སེམས་
གོང་མ་རྣམས་དང་ཐུགས་དགོངས་གཅིག་པས་དེ་དག་གི་བསྒོམ་པ་
དང་འདྲེས་པར་ཉེ་བར་( ༣༡་) སྒོམ་པའི་ཕྱིར་མཆོག་གོ །སྲིད་ཞིའི་

མཐའ་དང་། མ་འབྲེལ་བར་ཤིན་ཏུ་བསྒོམ་པས་འབྲས་བུ་ལྷག་མེད་
མྱང་འདས་ཐོབ་ཀྱང་ཟད་པར་མི་འགྱུར་རོ། །གནས་སྐབས་བཅུ་པའི་
ས་དང་། མཐར་ཐུག་སངས་རྒྱས་ཡང་དག་པར་འགྲུབ་པ་སྟེ་བཅུ་
བཞིའོ། །འདིར་བཅུ་གཉིས་ཞེས་པ་ཡིག་ནག་གི་ཡི་གེ་ལོག་པས་མ་
དག་གོ །
འདི་ལ་ཁ་ཅིག་ན་རེ། ཐུན་མོང་གི་རྣམ་པ་སོ་བདུན་གང་རུང་ལ་
ཐེག་དམན་རྟོགས་རིགས་མི་དགོས་པར་ཐལ། ཡིག་ཆར། ཐུན་མོང་གི་
དོན་དེའི་ཕྱིར། ཞེས་སྒྲུབ་ཚུལ་ཡོད་པའི་ཕྱིར་ན་མ་ཁྱབ་སྟེ། དེ་ནི་སུམ་
ཅུ་བདུན་དང༌། །ཞེས་པའི་སྐབས་ནས་བསྟན་པའི་རྣམ་པ་ལ་མ་ཁྱབ་
པའི་དོན་ཡིན་པའི་ཕྱིར་ཏེ། མདོ་ལས། ལུས་དང༌། ཚོར་བ་དང་།
སེམས་དང་ཆོས་དམིགས་སུ་མེད་པའི་ཕྱིར། ཞེས་དང༌། འགྲེལ་པར།
དངོས་པོ་ལ་ཡོངས་སུ་བརྟག་པའི་ལམ་ལ། ཞེས་པའི་དངོས་བསྟན་
གཙོ་བོ་ཟིན་བྱེད་བདེན་མེད་རྟོཊ་པའི་བྱང་སེམས་ཀྱི་ལམ་ཡིན་པའི་
ཕྱིར། རྟགས་གྲུབ་སྟེ། མདོ་ཚིག་གསལ་ལ། རྣམ་བཤད་ལས། བདེན་
པའི་སྟོང་པ་སྤྱིའི་མཚན་ཉིད་ཀྱིས་ཤེས་རབ་ཀྱིས་ཡོངས་བརྟགས་པ་
ཞེས་དང༌། ཉིད་ཀྱིས་ཞེས་པས་བྱང་སེམས་ཁོ་ནའི་གཙོ་བོར་བསྒོམ་
རྒྱུའི་དྲན་ཉེ་ཡིན་པར་གསུངས་པ་གང་ཞིག །བྱང་སེམས
པར་བཅུ་བཞིས་འཕགས་པར་མདོ་རྒྱན་ལས་གསུངས་པའི་ཕྱིར། དེས་
ན་སངས་རྒྱས་སའི་བྱང་ཕྱོགས་སོ་བདུན་ནི་( ༣༢ན) རྫས་རྒྱུན་དང་རིཊ་
འདྲ་གར་སྐྱེད་སོགས་ཀྱིས་ཉན་ཐོས་ཀྱི་རྟོགས་རིགས་ཡིན་ལ། བྱང་
སེམས་ཀྱི་དེ་ནི་བསྒོམ་བྱ་སོཊ་ཀྱི་ཐེག་ཆེན་གྱི་རྟོགས་རིགས་སུ་འཇོག་

པ་དང་། གཞི་ཤེས་ཀྱི་སྦྱོར་རྣམ་སོ་བདུན་ལ་བྱང་སེམས་རྒྱུད་ཀྱི་བྱང་
ཕྱོགས་ཐམས་ཅད་མི་འཇོག་པར་ལུས་མི་རྟག་པར་རྟོགས་པ་སོགས་
ཐེག་དམན་རྟོགས་རིགས་བྱེ་བྲག་པ་འཇོག་དགོས་པ་ཤེས་ཆེད་ཡིན་
པ་བཀའ་དྲིན་དུ་ཤེས་པར་གྱིས།
སྡོམ།
ཁ་ཅིག་སྟོབས་བཅུ་ཐུན་མོང་ཟེར་ཡང་མིན། །
ངོ་བོ་ཐུན་མོང་མིན་ཏེ་སེམས་དཔར་མེད། །
བསྒོམ་བྱར་ཡང་མིན་རྒྱལ་བས་མི་སྒོམ་ཕྱིར། །
སོ་རིགས་འཐོབ་ལ་ཆགས་ཐོགས་སྒྲིབ་པ་སྤངས། །
དགོས་ཕྱིར་དགུ་པར་རྒྱན་གསུང་རྗེས་མཐུན་ཙམ། །
མནན།
ཁ་ཅིག །སྟོབས་བཅུ་བྱང་སེམས་དང་ཐུན་མོང་གི་རྣམ་མཁྱེན་གྱི་
རྣམ་པ་ཡིན་ཟེར་ཡང་། དེ་མ་ཡིན་པའི་ཕྱིར། དེར་ཐལ། དེ་ངོ་བོའི་སྒོ་
ནས་ཐུན་མོང་བ་མིན་ཏེ། དེ་བྱང་ཆུབ་སེམས་དཔར་མེད་པའི་ཕྱིར་
དང་། བསྒོམ་བྱ་ཐུན་མོང་བ་ཡང་མིན་ཏེ། རྒྱལ་བས་མི་སྒོམ་པའི་ཕྱིར།
སོ་རིག་བཞི་ཐོབ་པ་ལ་ཆགས་ཐོགས་ཀྱི་སྒྲིབ་པ་སྤངས་དགོས་པར། ཉི་
སྣང་ལས། སོ་སོར་ཡང་དག་པར་རིག་པ་བཞིའི་ཐམས་ཅད་ལ་ཡེ་ཤེས་
ཆགས་པ་མེད་པ་དང་། ཐོགས་པ་མེད་པའི་ཕྱིར། ཞེས་པ་ལྟར་མདོ་
ལས་གསུངས་པའི་ཕྱིར། ས་དགུ་པ་ན་ཡོད་པར་མདོ་སྡེ་རྒྱན་སོགས་
ལས་གསུངས་པ་ནི་རྗེས་མཐུན་པ་ཙམ་ཡིན་ནོ། །ཡིག་ཆ་གཞན་གྱིས་
ས་དགུ་པ་ནས། བཞག་པ་ལ་ཐུན་མོང་མ་ཡིན་པའི་རྣམ་པར་གསུངས་
པ་འདིས་གནོད་དོ། །
སྡོམ། རང་ལུགས་ཐུན་མོང་དོན་ནི་རང་ཉིད་གར། །

གཏོགས་པའི་སྡེ་ཚན་འཕགས་པ་འོག་མ་ལ། །
ཡོད་པའོ་རང་གི་སྡེ་ཚན་ཞེས་བརྗོད་ན། །
ཐུབ་པའི་བྱང་ཕྱོགས་སྡེ་ཚན་ཟག་མེད་ཀྱི། །
ཡེ་ཤེས་སྡེ་ཚན་ཡིན་ཕྱིར་ཚིག་གིས་གནོད། །
རང་ལུགས་ལ། ཐུན་མོང་བའི་རྣམ་མཁྱེན་གྱི་རྣམ་པའི་དོན་ནམ་
མཚན་ཉིད་ནི། རང་ཉིད་གང་གི་སྡེར་གཏོགས་པའི་སྡེ་ཚན་མཚན་
ཉིད་པ་འཕཊ་པ་འོག་མའི་རྒྱུད་ལ་ཡོད་པའི་ཆ་ནས་( ༣༢་) བཞག་
པའི་མཁྱེན་པའོ། །རང་གི་སྡེ་ཚན་མཚན་ཉིད་པ་ཞེས་ཡིག་ཆའི་ཚིག་
ཟིན་ལྟར་བརྗོད་ན་དོན་ལ་འགལ་བ་མེད་ཀྱང་། ཐུབ་པའི་བྱང་ཕྱོགས་
སོ་བདུན་ཆོས་ཅན། རང་གི་སྡེ་ཚན་འཕགས་པ་འོག་མ་ལ་མེད་པར་
ཐལ། རང་གི་སྡེ་ཚན་ཟག་མེད་ཡེ་ཤེས་ཀྱི་སྡེ་ཚན་ཉེར་གཅིག་གང་
རུང་ཡིན་པའི་ཕྱིར། ཞེས་ཚིག་གིས་འཁྲི་ན་གནོད་པ་ཅུང་ཟད་ཡོད་དོ།
སྡོམ། རྒྱས་བཤད་སོ་བདུན་སོ་བཞི་སོ་དགུ་པས། །
དང་པོར་སྤྱི་དང་སོ་སོའི་རྣམ་གཞག་གཉིས། །
དང་པོ་སྡེ་ཚན་དབྱེ་བས་རྣམ་པ་བདུན། །
གཉིས་པ་རྒྱས་པར་བཤད་པ་ལ། སོ་བདུན་དང་། སོ་བཞི་དང་། སོ་
དགུ་བཤད་པ་གསུམ་ཡོད་པས། དང་པོར། སྤྱིའི་དོན་དང་། སོ་སོའི་
རྣམ་གཞག་བཤད་པ་གཉིས། དང་པོ་ལ་སྡེ་ཚན་གྱིས་དབྱེ་བས་རྣམ་པ་
བདུན་ཡོད་དོ། །
སྡོམ། སྒོམ་ཚུལ་ཚོགས་ལམ་ཆུང་འབྲིང་ཆེ་གསུམ་དང༌། །
སྦྱོར་ལམ་གཉིས་གཉིས་མཐོང་སྒོམ་རིམ་བཞིན་གཙོ། །

དང་པོར་འཕྲུལ་དང་མཐོང་ལའང་ལམ་མེད་མིན། །
བྱེ་སྨྲ་ཚོགས་གཅིག་སྦྱོར་བཞི་སྒོམ་མཐོང་ལ། །
རིམ་སྦྱར་བྱང་ལག་སྔར་སྨོས་གྲངས་བསྟུན་ཟེར། །
ཚུལ་འདི་ཉན་ཐོས་ལ་སྦྱོར་རྨོངས་གཏམ་མོ། །
སྒོམ་ཚུལ་ནི། སྡེ་ཚན་བདུན་པོ་ཚོགས་ལམ་ཆུང་འབྲིང་ཆེ་གསུམ་
དང་སྦྱོར་ལམ་དྲོད་རྩེ་གཉིས་བཟོད་མཆོག་གཉིས་དང་། མཐོང་ལམ་
དང་། སྒོམ་ལམ་བདུན་ལ་རིམ་པ་བཞིན་དུ་གཙོ་བོར་སྦྱར་གྱི། དང་པོ་
ཚོགས་ལམ་ཆུང་ངུར་ཡང་དག་སྤོང་བ་དང༌།རྫུ་འཕྲུལ་གྱི་རྐང་པ་
གཉིས་དང་། མཐོང་ལམ་ལའང་འཕགས་ལམ་ཡན་ལག་མེད་པ་མིན་
ནོ། །བྱེ་བྲག་སྨྲ་བས། ཚོགས་ལམ་ལ་གཅིག་དང་སྦྱོར་ལམ་ལ་བཞི།
སྒོམ་ལམ་ལ་གཅིག །མཐོང་ལམ་ལ་གཅིག་རིམ་པར་སྦྱར་ནས་བྱང་
ཆུབ་ཡན་ལག་སྒོམ་ལམ་དང༌། འཕགས་ལམ་ཡན་ལག་མཐོང་ལམ་ལ་
སྔར་སྦྱར་ཚུལ་སྨོས་པའི་གྲངས་དང་བསྟུན་ནས་རིམ་ཅར་ཐོབ་དགོས་
ཟེར། བོད་སྔ་མ་ཁ་ཅིག །མཛོད་ཀྱི་བཤད་ཚུལ་འདི་དག་ཉན་ཐོས་ཀྱི་
རྒྱུད་ལ་སྐྱེ་ཚུལ་དང་སྦྱོར་བ་ནི་ཉན་ཐོས་ཀྱི་གྲུབ་མཐའ་དང་། ཉན་
ཐོས་གང་ཟག་(༣༣ན)སོ་སོར་མ་ཕྱེ་བས་རྨོངས་གཏམ་མོ། །
སྡོམ། མིང་གི་ལྡོག་ཆས་སོ་བདུན་རྫས་སུ་བཅུ། །
དད་བརྩོན་དྲན་དང་ཤེས་རབ་ཏིང་འཛིན་དགའ། །
བཏང་སྙོམས་རྟོག་དང་ཤིན་སྦྱངས་ཚུལ་ཁྲིམས་ཏེ། །
ངག་དང་ལས་མཐའ་འཚོ་གསུམ་ཐ་མས་བསྡུས། །
མིང་གི་ལྡོག་ཆས་སོ་བདུན་དུ་ཕྱེ་ཞིང་རྫས་སུའམ་ངོ་བོ་ཉིད་ཀྱི་དེ་

རྣམས་བཅུར་འདུ་སྟེ། དད་པར་གཉིས་དང་། བརྩོན་འགྲུས་སུ་བརྒྱད་
དང་། དྲན་པར་བཞི་དང་། ཤེས་རབ་ཏུ་བརྒྱད་དང༌། ཏིང་ངེ་འཛིན་
དུ་བརྒྱད་དང་། དགའ་བ་དང་། བཏང་སྙོམས་དང༌། རྟོག་པ་དང་།
ཤིན་སྦྱངས་བཞི་ལ་རེ་རེ་དང་། ཚུལ་ཁྲིམས་ཏེ། ཡང་དག་པའི་ངག་
དང་། ལས་ཀྱི་མཐའ་དང་། འཚོ་བ་གསུམ་ཐ་མ་དེས་བསྡུས་སོ། །འདི་
མཛོད་ལྟར་བྱས་ལ་གོང་མའི་དྲན་པར་ཡང་བརྒྱད་སྦྱར་ཏེ། ཀུན་
བཏུས་ལས། ངོ་བོ་གང་ཞེ་ན། ། དྲན་པ་དང་ཤེས་རབ་བོ། །ཞེས་ངོ་བོ་
ཉིད་ཀྱི་དྲན་ཉེ་ལ་དྲན་ཤེས་གཉིས་གསུངས་པའི་ཕྱིར་རོ། །
སྡོམ། བསྡུ་བར་བྱང་ཕྱོགས་ལ་ནི་དད་སོགས་ལྔས། །
མ་བསྡུས་ཚུལ་ཁྲིམས་གསུམ་དང་ཤིན་སྦྱངས་དགའ། །
བཏང་སྙོམས་དྲུག་གམ་ཚུལ་ཁྲིམས་བསྡོམས་ན་བཞི།
གསུངས་ཏེ་རྟོག་པ་ཤེས་རབ་རྫས་ཕྱིར་བཀོལ། །
དེ་ལྟར་བྱས་ན་སོ་བདུན་རྫས་དགུར་འདུས། །
བསྡུ་བར། བྱང་ཕྱོགས་སོ་བདུན་ལ་ནི་དད་སོགས་ལྔས་མ་བསྡུས་
པས་ཚུལ་ཁྲིམས་གསུམ་དང་ཤིན་སྦྱངས་དང་དགའ་བ་དང་། བཏང་
སྙོམས་དང་དྲུག་གམ་ཚུལ་ཁྲིམས་གསུམ་བསྡོམས་ན་བཞི་གསུངས་ཏེ།
རྟོག་པ་ཤེས་རབ་ཀྱི་རྫས་ཡིན་པའི་ཕྱིར། དེ་སྡུད་བྱེད་ལས་བཀོལ་བ་
དེ་ལྟར་བྱས་ན། སོ་བདུན་རྫས་དགུར་འདུས་ལ། འོན་ཀྱང་རྟོག་པ་
དེའི་རྫས་སུ་བསྡུས་ཀྱང་དེ་ཤེས་རབ་མིན་ཏེ། གཞན་འགྱུར་ཡིན་པའི་
ཕྱིར། དེ་ལ་སེམས་པའི་རྫས་ཀྱང་ཡོད་པས་དཔྱད།
སྡོམ། རྫུ་འཕྲུལ་ཏིང་འཛིན་འདུན་སོགས་རྐང་པ་རུ། །

བྱེ་སྨྲ་འདོད་ཕྱིར་འདུན་སེམས་དཔྱོད་པའི་རྫས། །
བསྣན་པས་བཅུ་གསུམ་ཉིད་དུ་འགྱུར་རམ་དཔྱད། །
གྲུབ་མཐའ་གོང་མས་རྫུ་འཕྲུལ་སྤྲུལ་སྒྱུར་དང༌། །
རྐང་པ་ཏིང་འཛིན་འདུན་སོགས་དེ་རྒྱུར་བཞེད། །
རྫུ་འཕྲུལ་ཏིང་ངེ་འཛིན་དང༌། འདུན་སོགས་བཞི་རྐང་པ་རུ་བྱེ་སྨྲ་
འགའ་ཞིག་འདོད་པའི་ཕྱིར། དེའི་ལུགས་ལ་འདུན་སེམས་དཔྱོད་པའི་
རྫས་གསུམ་བསྣན་པས་བཅུ་གསུམ་ཉིད་དུ་འགྱུར་རམ་( ༣༣བ)དཔྱད་
ཅེས་པ། དེ་དུས་ཀྱི་ངག་རྒྱུན་ཙམ་བཀོད་པ་འདྲ་སྟེ། དེས་ལུས་ངག་གི་
ཚུལ་ཁྲིམས་གཉིས་འདུན་སེམས་གཉིས་ཏེ། བཅུ་གསུམ་བྱས་པའི་ཕྱིར།
གཞན་དུ་བཤད་ཟིན་ཏོ། །གྲུབ་མཐའ་གོང་མས་རྫུ་འཕྲུལ་སྤྲུལ་བསྒྱུར་
སྣ་ཚོགས་པ་དང་། རྐང་པ་ཏིང་ངེ་འཛིན་དང༌། འདུན་སོགས་དེའི་
རྒྱུར་བཞེད་དོ། །
སྡོམ། དྲན་ཉེ་ངོ་བོ་ལུས་ཚོར་སེམས་ཆོས་བཞི། །
གང་རུང་ལ་དམིགས་རང་སྤྱི་ཅི་རིགས་སུ། །
སེམས་པའི་ཤེས་རབ་རིགས་གནས་མཁྱེན་པའོ། །
གཉིས་པ་ལ་བདུན་ལས། དང་པོ་ནི། རང་ལུགས་ལ། དྲན་ཉེའི་ངོ་
བོའམ་མཚན་ཉིད་ནི། རང་གི་དམིགས་ཡུལ་དུ་གྱུར་པའི་ལུས་ཚོར་
སེམས་ཆོས་བཞི་གང་རུང་ལ་དམིགས་ནས་རང་སྤྱིའི་མཚན་ཉིད་ཅི་
རིགས་སུ་སེམས་པའི་ཤེས་རབ་ཀྱི་རིགས་སུ་གནས་པའི་མཁྱེན་པའོ།
ཆ་བཞག་གིས་རྣམ་མཁྱེན་སྡུད་པར་ཡིག་ཆར་གསུངས་ལ། ཡིག་ཆ་
རྙིང་པར་ལྷས་སྦྱིན་གྱི་ལུས་ལ་དམིགས་ནས་མི་གཙང་བར་སྒོམ་པའི་

དྲན་པ་ཉེར་གཞག་ཆོས་ཅན། ལུས་ལ་དམིགས་པར་ཐལ། ནས། ལྷས་
སྦྱིན་གྱི་ལུས་འཛིན་པའི་རྟོག་པ་དེ་ལུས་འཛིན་པའི་རྟོག་པ་ཡིན་པར་
ཐལ། འདོད་པའི་ཕྱིར། འདོད་པ། སྒྲ་རྟོག་རང་ཡུལ་ལ་སེལ་འཇུག་མ་
ཡིན་པར་ཐལ་ལོ། །ཞེས་གསུངས་ནས། མཚན་ཉིད་ལ་རང་གི་དམིགས་
ཡུལ་དུ་གྱུར་པའི་ཞེས་སྦྱར་རོ། །
སྡོམ། ཁ་ཅིག་ཏིང་འཛིན་ཤེས་རབ་མཚུངས་ལྡན་འདོད། །
རྫས་མཚུངས་ཉམས་ཕྱིར་རང་བཞིན་དྲན་ཉེ་དང་། །
ཤེས་རབ་ལྡན་མིན་ཏིང་འཛིན་ཏིང་འཛིན་དང༌།
མི་ལྡན་འང་འབྲེལ་བའི་དྲན་ཉེ་ཡིན་ཞིང་འདིར།
དམིགས་པ་དྲན་ཉེ་མ་གཏོགས་དངོས་ཡིན་ཏེ། །
སྦྱོར་བྱུང་ཡོན་ཏན་ཀུན་ཀྱང་ཡིན་གསུངས་ཕྱིར། །
ཁ་ཅིག །མཚན་ཉིད་ལ་དེ་འདྲའི་ཏིང་ངེ་འཛིན་ཤེས་རབ་མཚུངས་
ལྡན་དང་བཅས་པ་འཇོག་པར་འདོད་པ་ལྟར་ན་རྫས་མཚུངས་ཉམས་
པར་འགྱུར་བའི་ཕྱིར་ཏེ། རང་བཞིན་གྱི་དྲན་ཉེ་དང་། ཤེས་རབ་
མཚུངས་ལྡན་མིན་ལ་ཏིང་ངེ་འཛིན་ཏིང་ངེ་འཛིན་དང་མཚུངས་པར་
མི་ལྡན་ཡང་འབྲེལ་བའི་དྲན་ཉེ་ཡིན་ཞིང་སྐབས་འདིར་དམིགས་པ་
དྲ ན ་ཉེ ་མ་ག ཏོ ག ས ་འ བྲེ ལ་( ༣༤ན) བའི་དེ་དྲན་ཉེ་དངོས་ཡིན་ཏེ།
མཛོད་ལས། སྦྱོར་བྱུང་ཡོན་ཏན་ཀུན་ཀྱང་ཡིན། །ཞེས་གསུངས་པའི་
ཕྱིར།
སྡོམ། ལུས་སོགས་བཞིར་དམིགས་རང་སྤྱིའི་མཚན་ཉིད་དུ། །
རྟོགས་བྱེད་དྲན་ཉེའི་དོན་དུ་ཁ་ཅིག་སྨྲ། །

མི་འཐད་ལམ་མ་ཞུགས་ན་ཡོད་ཕྱིར་དང༌། །
ལུས་ཙམ་ལ་དམིགས་དྲན་ཉེ་གསུངས་ཕྱིར་ཏེ། ། རང་ལུས་སེམས་ཅན་ཀུན་གྱི་ལུས་སུ་དང༌། ། ༡་མ 1དེ་ཉིད་རྒྱལ་སྐུའི་གནས་སུ་སེམས་པ་ཡི། །
དྲན་ཉེ་གཙུག་ན་རིན་ཆེན་མདོ་ལས་སོ། །
མདོ་དོན་འགྲོ་བའི་སྡུག་བསྔལ་རང་བླངས་ཏེ། །
དེ་ལུས་བདེ་ཆེན་ཟག་མེད་སྐུར་མོས་ཞེས། །
ཁ་ཅིག་འདོད་ཀྱང་ལུང་དེའི་མཇུག་ཐོགས་སུ། །
ཆོས་ཉིད་རྣམ་པར་ཀྱཱགསུངས་ཏེ་བསླབ་བཏུས་ལྟོས། །
ཡིག་ཆར་སྤྱི་མཚན་གསུངས་པའི་དགོངས་པའང་ཡིན། །
ལུས་སོགས་བཞིར་དམིགས་ནས་རང་སྤྱིའི་མཚན་ཉིད་དུ་རྟོགས་
བྱེད་དེ། དྲན་ཉེའི་དོན་དུ་ཁ་ཅིག་གིས་སྨྲ་བ་མི་འཐད་དེ། དེ་ལམ་མ་
ཞུགས་ན་ཡོད་པའི་ཕྱིར་དང་།
ལུས་ཙམ་ལ་དམིགས་པའི་དྲན་ཉེ་
གསུངས་པའི་ཕྱིར་ཏེ། རང་གི་ལུས་སེམས་ཅན་ཀུན་གྱི་ལུས་སུ་དང་།
སེམས་ཅན་ཀུན་གྱི་ལུས་དེ་ཉིད་རྒྱལ་བའི་སྐུའི་གནས་སུ་སེམས་པ་ཡི་
དྲན་ཉེ་གཙུག་ན་རིན་ཆེན་གྱི་མདོ་ལས་གསུངས་པས་སོ། ། མདོ་དེ་ཉིད་ལས། བདག་གི་ལུས་ལ་སེམས་ཅན་ཐམས་ཅད་ཀྱི་
ལུས་སུ་ཉེ་བར་འདོགས་ཤིང་བདག་གིས་སེམས་ཅན་ཐམས་ཅད་ཀྱི་
ལུས་སངས་རྒྱས་ཀྱིས་སྐུའི་གནས་ལ་གནས་པར་བྱའོ། །ཞེས་པའི་དོན་
འགྲོ་བའི་སྡུག་བསྔལ་རང་ལ་བླངས་ཏེ། སེམས་ཅན་དེ་དག་གི་ལུས་
● གཙུག་ན་རིན་ཆེན་གྱི་ལུང་དེ་ཡི་འཕྲོར། ཇི་ལྟར་དེ་བཞིན་གཤེགས་པའི་སྐུ་ཟག་པ་མེད་པ་ལྟར་རང་
གི་ལུས་ཀྱི་ཆོས་དེ་ལའང་དེ་བཞིན་དུ་རྟོག་གོ །དེ་ཟག་པ་མེད་པའི་ཆོས་ལ་མཁས་པས་སེམས་ཅན་ཐམས་
ཅད་ཀྱི་ལུས་ཀྱང་དེའི་མཚན་ཉིད་དུ་རབ་ཏུ་ཤེས་སོ། །ཞེས་གསུངས།

བདེ་བ་ཆེན་པོ་ཟག་མེད་ཀྱི་སྐུར་མོས་པ་ཡིན་ཞེས། ཁ་ཅིག་འདོད་
ཀྱང་། ལུང་དེའི་འཇུག་ཐོགས་སུ་དེ་ཉིད་ལས། ཇི་ལྟར་དེ་བཞིན་
གཤེགས་པའི་སྐུ་ཟག་པ་མེད་པ་ལྟར།རང་གི་ལུས་ཀྱི་ཆོས་ཉིད་ལ་
ཡང་དེ་བཞིན་དུ་རྟོག་གོ །དེ་ཟག་པ་མེད་པའི་ཆོས་ལ་མཁས་པས་
སེམས་ཅན་ཐམས་ཅད་ཀྱི་ལུས་ཀྱང་དེའི་མཚན་ཉིད་དུ་རབ་ཏུ་ཤེས་
སོ། །ཞེས་ཆོས་ཉིད་ཀྱི་རྣམ་པར་གསུངས་པ་དེ་རྒྱས་པར་བསླབ་བཏུས་
སུ་ལྟོས་ཞེས་ཞལ་འཕངས་མཛད་པ་ནི། བསླབ་བཏུས་སུ་དྲན་ཉེ་བཞི་
གའི་སྐབས་སུ་མདོ་འདི་དྲངས་པར། བདེ་བ་(༣༤བ) ནི་མི་རྟོག་པའོ། །
ཞེས་སོགས་དང་། སེམས་ནང་ན་ཡང་དག་པར་རྗེས་སུ་མི་མཐོང་ངོ་
སོགས་དང་། འདི་ནི་ཆོས་རྣམས་ཀྱི་ཆོས་ཉིད་དེ། ཞེས་སོགས་བཞི་
གའི་སྤྱི་མཚན་དང་བདེན་མེད་དུ་བསྒོམ་ཚུལ་གསུངས་པས། རང་གི་
ལུས་ཀྱི་ཆོས་ཉིད་སེམས་ཅན་ཀུན་གྱི་ལུས་ཀྱི་ཆོས་ཉིད་དེ་དང་དབྱེར་
མེད་ཅིང་། དེ་དག་གི་ཆོས་ཉིད་རྒྱལ་བའི་སྐུ་ཟག་པ་མེད་པའི་
དབྱིངས་ཀྱི་རང་བཞིན་དུ་ལྟ་བ་ལ་བྱས་ན། ཡིག་ཆར། སྤྱིའི་མཚན་
ཉིད་ཙམ་གྱིས་སྒོམ་པའི་ཕྱིར། ཞེས་གསུངས་པའི་དགོངས་པའང་ཡིན་
ནོ། །
སྡོམ། གཞན་གྱི་ལུས་ལ་དམིགས་པའི་ཚོར་བ་གསུམ། །
རིམ་བཞིན་ཡིན་ཏེ་གཞན་གསུམ་ལ་ཡང་མཚུངས། །
དྲན་ཉེ་དམིགས་པ་ལུས་ཚོར་སེམས་ཆོས་བཞི་ག་ལ། ཕྱི་དང་ནང་
དང་དེ་གཉིས་ཀས་དབྱེ་བས་གསུམ་གསུམ་སྟེ། དང་པོ་ལུས་ལ་རང་གི་
མིག་དབང་སོགས་ལྔ་དང་། ཕྱི་ཡི་ཡུལ་ལྔ་སོགས་ཕྱི་དང་། དབང་རྟེན་

ཁོག་པ་དང་། གཞན་རྒྱུད་ཀྱི་ལུས་སོགས་ལྔ་རང་གི་རྒྱུད་ཀྱིས་མ་
བསྡུས་པས་ཕྱི་དང་།
སྤྱིར་རྒྱུད་ཀྱིས་བསྡུས་པས་ཕྱི་ནང་གཉིས་ཀ་
དང་། དེ་གསུམ་ལ་དམིགས་པའི་ཚོར་བ་གསུམ་ཡང་རིམ་བཞིན་དུ་
ནང་དང་། ཕྱི་དང་ཕྱི་ནང་གཉིས་ཀའི་ཚོར་བ་ཡིན་ཏེ། དེ་དམིགས་
ཡུལ་གྱིས་འཇོག་པའི་ཕྱིར། དེ་བཞིན་དུ་གཞན་སེམས་ཆོས་གཉིས་ལ་
གསུམ་གསུམ་འཇོག་ཚུལ་ཡང་མཚུངས་སོ། །
སྡོམ། ལུས་ནི་གནས་ངན་ལེན་གྱིས་རབ་ཕྱེ་ཞིང་། །
ཚོར་བ་ཀུན་འབྱུང་གཙོ་བོ་སྲེད་པའི་རྒྱུ། །
བདག་མེད་ན་ཡང་སྐྲག་པར་མི་འགྱུར་ཏེ། །
སེམས་ཉིད་འགོག་པ་ཐོབ་པའི་གཞིར་ཡོད་ཕྱིར། །
ཆོས་ཚུལ་བླང་དོར་ཤེས་པའི་ལམ་བསྒོམ་སྟེ། །
དེ་ལྟར་རིམ་བཞིན་བདེན་པ་བཞིར་འཇུག་ཅིང་། །
མི་རྟག་སྡུག་བསྔལ་ལ་སོགས་གཞིར་མང་འཇུག །
བྱང་ཕྱོགས་འདི་དག་གསེར་འཕྲེང་ལས། ཡུལ། སྒོམ་ཚུལ། ངོ་བོ།
དགོས་པ་བཞིས་གསུངས་པའི་ངོ་བོ་གོང་དུ་སོང་ལ། ཡུལ་འདི་དག་
ཡིན་ཞིང་། དགོས་པ་ནི། ལུས་དྲན་ཉེ་ནི་ལུས་གནས་ངན་ལེན་སྡུག་
བསྔལ་གྱིས་རབ་ཏུ་ཕྱེ་བར་མཐོང་ཞིང་། ཚོར་བ་དྲན་ཉེ་ནི་ཚོར་བ་
ཀུན་འབྱུང་གི་གཙོ་བོ་སྲེད་པའི་རྒྱུ་ཡིན་པ་དེ་འབྲས་བུ་དང་བཅས་པ་
སྤང་བྱར་ཤེས་པ་དང་། ང་རྐྱ་བའི་བདག་མེད་ན་ཡང་( ༣༥ན) བླང་
དོར་བྱེད་པ་པོའི་བདག་ཆད་པར་དོཊ་ནས་འགོག་པ་མངོན་དུ་བྱེད་
པ་ལ་སྐྲག་པར་མི་འགྱུར་ཏེ། ་སེམས་དྲན་ཉེས་བདག་འཛིན་གྱི་གཞི་

སེམས་ཉིད་སྐྱེ་འཇིག་བྱེད་པར་རྟོགས་པས་དེ་འགོག་པ་ཐོབ་པའི་
གཞིར་ཡོད་པར་དེས་འགྲོ་བའི་ཕྱིར། ཆོས་དྲན་ཉེ་ནི་ཆོས་ཀྱི་ཚུལ་ལ་
རྣམ་བྱང་གི་ཆོས་རྣམས་བླང་བྱ་དང་། ཀུན་ཉོན་གྱི་ཆོས་རྣམས་སྤང་
བྱར་ཤེས་པའི་སྒོ་ནས་ལམ་བསྒོམ་པ་ལ་འཇུག་སྟེ། དེ་ལྟར་རིམ་པ་
བཞིན་དུ་བདེན་པ་བཞི་འཇུག་ཅིང༌། རྣམ་བཤད་ལྟར་ལུས་མི་གཙང་
བ་དང་ཚོར་བ་སྡུག་བསྔལ་བ་དང་སེམས་སྔ་ཕྱི་འགྱུར་བའི་མི་རྟག་པ་
དང་། ཆོས་ཀྱི་ངོ་བོ་བདག་མེད་པར་སྒོམ་པ་རང་མཚན་གྱིས་བརྟགས་
ཏེ་སྒོམ་པ་དང་། བཞི་པོ་དེ་དག་མི་རྟག་སྡུག་བསྔལ་ལ་སོགས་པ
སྟོང་བདག་མེད་དང་། བདེན་སྟོང་དུ་སྒོམ་པ་སྤྱིའི་མཚན་ཉིད་དུ་
བརྟགས་ནས་སྒོམ་པ་སྟེ། གཞི་མང་པོར་འཇུག་གོ །
སྡོམ། དགོས་པ་བདག་གི་གནས་དང་ལོངས་སྤྱོད་དང་། །
དངོས་དང་ཀུན་བྱང་གཞིར་ལྟ་སྤོང་ཕྱིར་གསུངས། །
དེ་ལྟར་སྒོམ་པའི་དགོས་པ་ནི། ལུས་བདག་གི་གནས་སུ་གཙང་
བར་འཛིན་པ་དང་། ཚོར་བ་བདག་གི་ལོངས་སྤྱོད་དུ་བདེ་བར་འཛིན་
པ་དང་། སེམས་བདག་གི་དངོས་པོར་རྟག་པར་འཛིན་པ་དང་། ཆོས་
ཀུན་བྱང་དུ་འགྱུར་བའི་གཞིར་བདག་ཏུ་ལྟ་བ་སྤོང་བའི་ཕྱིར་ཡིན་
པར། མཛོད་ལས། ཕྱིན་ཅི་ལོག་གི་གཉེན་པོ་བཞི། །ཞེས་པས་གསུངས་
སོ། །དེ་ན་རྣམ་བཤད་ལས། སེམས་མི་རྟག་( ༣༥བ) པ་དང་། ཆོས་བདག་
མེད་པ་རང་གི་མཚན་ཉིད་དང་།
ཞེས་པའང་ཕྱིན་ཅི་ལོག་ཕྱི་མ་
གཉིས་ཀྱི་ལྡོག་ཕྱོགས་ལ་སྦྱར་རོ། །
སྡོམ། སྒོམ་ཚུལ་ལུས་ལ་ལུས་རྗེས་ལྟ་སོགས་ཏེ། །

རང་ལུས་འང་རྟོག་པའི་གཟུགས་བརྙན་ཀེང་རུས་ཀྱི། །
རྗེས་སུ་ལྟ་བར་རྒྱལ་སྲས་མ་ལས་གསུངས། །
རང་མཚན་གྱིས་སྒོམ་ཚུལ་ད་ལྟའི་ལུས་ལ་འདས་པ་ཤི་བའི་ལུས་
བེམ་པོ་སོགས་ཀྱི་རྗེས་སུ་ལྟ་བ་སྟེ་མ་འོངས་པ་ན་འདི་ལྟ་བུའི་ལུས་སུ་
འགྱུར་རོ། །ཞེས་དུས་གསུམ་གྱི་ལུས་མཐུན་པར་མི་གཙང་བར་ལྟ་བ་
དང་། སོགས་པས་ཚོར་བ་སེམས་ཆོས་གསུམ་དེ་ལྟར་བརྟགས་ཏེ་སྒོམ་
པར་གསེར་འཕྲེང་ལས་གསུངས་སོ། །རང་གི་ལུས་ལའང་རྣམ་པར་
རྟོག་པའི་གཟུགས་བརྙན་ཀེང་རུས་ཀྱི་རྗེས་སུ་ལྟ་བ་སྟེ། རང་ལུས་ཀེང་
རུས་སུ་མོས་པ་རྒྱལ་སྲས་མ་ལས་གསུངས་སོ། །
སྡོམ། སྒོམ་ཚུལ་གཞན་ཡང་ཐོག་མར་འཇུག་པའི་རྒྱུ། །
འདུན་དང་མ་སྐྱེས་སྐྱེད་བྱེད་བརྩོན་དང་རྩོལ། །
སྐྱེས་པ་མི་ཉམས་བྱེད་རྒྱུ་རང་ལ་བརྟེན། །
སྤྲོ་དང་གཞན་འཚེས་མི་སྐྱོ་མ་ཐན་པའོ། །
སྒོམ་ཚུལ་གཞན་བྱང་ཕྱོགས་སྡེ་ཚན་དང་པོ་གསུམ་ཅིག་ཅར་སྒོམ་
ཚུལ་ཡང་ཐོག་མར་དྲན་ཉེ་སྒོམ་པ་ལ་འཇུག་པའི་རྒྱུ་དེ་དོན་གཉེར་
གྱི་འདུན་པ་ནི། སྤོང་གཉེན་གྱི་བླང་དོར་ཡིད་ལ་མི་བྱེད་པའི་གཉེན་
པོ་དང་། དགེ་བ་མ་
དགེ་བ་མ་སྐྱེས་པ་བསྐྱེད་པའི་ཐབས་དེ་ལ་བརྩོན་པ་ནི་ལེ་
ལོའི་གཉེན་པོ་དང་། བརྩོན་ཚེ་བྱིང་རྒོད་གང་རུང་བྱུང་ན་དེ་སེལ་
ཕྱིར་རྩོལ་བ་ནི་དེའི་གཉེན་པོ་དང༌། དགེ་བ་སྐྱེས་ཟིན་མི་ཉམས་པ་
བྱེད་པའི་རྒྱུ་རང་ལ་བརྟེན་པ་དེ་ལ་སྤྲོ་བ་ནི། རང་གི་དེ་ཁྱད་པར་དུ་
བྱེད་མི་ནུས་སྙམ་དུ་ཞུམ་པའི་གཉེན་པོ་དང་དེ་ཚེ་གཞན་མི་དང་མི་

མིན་གྱིས་འཚེ་བས་མི་སྐྱོ་བ་ནི་མ་ཐན་པ་སྟེ། དེ་ནི་གནོད་པས་སྐྱོ་བ་
མ་ཐན་པ་མི་སྐྱོ་བའི་བརྡ་རྙིང་ཡིན་
སྟེ་མི་བཟོད་པའི་གཉེན་པོ་དང༌།
པར་ཉ་ཊཱིཀ་གསུངས་སོ། །
སྡོམ། ཁྱད་པར་བྱེད་རྒྱུ་ཡོན་ཏན་ཆུང་ངུས་ཀྱང༌། །
རློམ་པའི་ཆོག་འཛིན་ཕྱིར་ནུར་མེད་སོགས་བཞི། །
རྩོལ་པ་འདི་ཡང་བྱིང་རྒོད་སྤོང་བྱེད་ཕྱིར། །
རྫུ་འཕྲུལ་རྐང་པའི་སྒོམ་དང་ཁྱད་མེད་པས། །
མཉམ་བསྒོམ་མཉམ་ཐོབ་ཡོད་དེ་རྒྱུ་མཚུངས་ཕྱིར། །
དོན་སྤྱི་ཆགས་པའི་ལྟད་མོ་འདི་ཡིན་ནོ། །
དགེ་བ་ཁྱད་པར་དུ་བྱེད་པའི་རྒྱུ་ནི། ཡོན་ཏན་ཆུང་ངུས་རློམ་པ་སྟེ།
ང་རྒྱལ་ནས་དེས་ཆོག་པར་འཛིན་པའི་གཉེན་པོར་( ༣༦ན)ཕྱིར་ནུར་
མེད་པ་དང་། སོགས་པས་གདམས་ངག་བརྗེད་པའི་གཉེན་པོ་དྲན་པ་
དང་། ལྟུང་བས་ཡིད་ལ་བཅགས་པ་སྟེ། སྔར་ལྟུང་བ་བྱུང་སྟེ་ཡིད་མི་
བདེ་བའི་གཉེན་པོ་ཤེས་བཞིན་ཏེ། དེས་སྔར་བྱུང་ཕྱིར་བཅོས་པ་དང་།
ཕྱིས་མི་འབྱུང་བའི་ཐབས་རིགས་པའི་ཕྱིར་རོ། །དགེ་ཕྱོགས་ལ་བརྩོན་
པ་འདོར་བའི་བག་མེད་ཀྱི་གཉེན་པོར་བག་ཡོད་སྒོམ་པ་བཞི་སྟེ། ཉེས་
པ་དགུའི་གཉེན་པོ་དགུ་བསྒོམ་པར་ཀུན་བཏུས་ལས་གསུངས་པ
འདིས་དྲན་ཉེ་དང་། ཡང་དག་སྤོང་བ་སྒོམ་ཚུལ་གསལ་ཞིང་། འདིའི་
རྩོལ་བ་སྒོམ་ཚུལ་འདི་ཡང་བྱིང་རྒོད་གཉིས་སྤོང་བར་བྱེད་པའི་ཕྱིར་
ཡིན་པས་རྫུ་འཕྲུལ་གྱི་རྐང་པའི་སྒོམ་ཚུལ་དང་། ཁྱད་པར་མེད་པས་
ན། སྡེ་ཚན་དང་པོ་གསུམ་མཉམ་དུ་སྒོམ་པ་དང་དུས་མཉམ་དུ་ཐོབ་

པ་ཡང་ཡོད་དེ། དེ་དག་སྒྲུབ་བྱེད་ཀྱི་རྒྱུ་མཚུངས་པའི་ཕྱིར་རོ། །ཡིག་
ཆར་དོན་སྤྱི་ཆགས་པ་གཅིག་གིས་བལྟས་པ་ན་ལྟད་མོ་ཡོད་དོ།།ཞེས་
པས་གཉེན་པོ་དགུ་སྒོམ་ཚུལ་གྱི་དོན་སྤྱི་བློ་ལ་ཆཊ་པའི་གང་ཟག་གིས
བལྟས་ན་གཞུང་དོན་འདི་ལ་ཉམས་ལེན་གྱི་གནད་ཡ་མཚན་པར་ལྟ་
བའི་ལྟད་མོ་འདི་ཡིན་ནོ། །
སྡོམ། དེ་བཞིན་སྤོང་བ་སྒོམ་ཚེ་འབད་བརྩོན་གཉིས། །
གསུངས་པའང་རིམ་བཞིན་བྱིང་རྒོད་གཉེན་པོར་སྦྱར།
འདི་ཡི་སྒོམ་ཚུལ་ཁྱད་པར་གསེར་འཕྲེང་གསལ། །
འདིའི་རྩོལ་བ་སྒོམ་པ་དེ་བཞིན་དུ་ཡང་དག་སྤོང་(༣༦་)བ་སྒོམ་
ཚེ་འབད་པ་དང་། བརྩོན་འགྲུས་རྩོམ་པ་གཉིས་གསུངས་པའང་རིམ་
བཞིན་རྒྱུ་མཚན་རྣམ་པ་གསུམ་ཡིད་ལ་བྱེད་པ་ལ་འབད་པ་དང་།
བྱིང་རྒོད་བྱུང་བའི་ཚེ་དེ་སེལ་བའི་དོན་དུ་བརྩོན་འགྲུས་རྩོམ་ཞེས་
གཉིས་ཀ་བྱིང་རྒོད་ཀྱི་གཉེན་པོར་སྦྱར་བ། མདོ་དེར་ཡང་དག་སྤོང་བ་
བཞི་རེ་རེ་སྐབས་སུ་འདུན་པ་སྐྱེད་དོ། །འབད་དོ། །བརྩོན་འགྲུས་རྩོམ་
མོ། །སེམས་རབ་ཏུ་འཛིན་ཏོ། །རབ་ཏུ་འཇོག་གོ །ཞེས་གསུངས་པ་
འདི་ཡི་སྒོམ་ཚུལ་གྱི་ཁྱད་པར་གསེར་འཕྲེང་དུ། འདུན་པ་བརྩོན་
འགྲུས་ཀྱི་གནས་ཏེ་རྒྱུ་དང་། འབད་པ་ནི་རྒྱུ་མཚན་རྣམ་གསུམ་སོགས་
གཉེན་པོ་སྒོམ་པ་ལ་འབད་པ་དང༌། བརྩོན་འགྲུས་རྩོམ་པ་ནི་སྤང་བྱ་
བྱིང་རྒོད་སེལ་བ་ལ་བརྩོན་པ་དང་།
འབད་པ་དང་བརྩོན་ཚུལ་ཇི་
ལྟར་ཞེ་ན། ནང་དུ་བྱིང་ན་སྐུ་གཟུགས་དང་སྣང་བ་སོགས་སེམས་
གཟེངས་བསྟོད་པའི་དམིགས་པ་ལ་སེམས་རབ་ཏུ་འཛིན་པ་དང་། ཕྱི་

རོལ་ཏུ་རྒོད་ན་འཁོར་བའི་ཉེས་དམིགས་སོཊ་ཡིད་འབྱུང་བའི་དམིཊ་
པ་ལ་སེམས་རབ་ཏུ་འཇོག་གོ །ཞེས་ཚིག་དང་པོས་རྒྱུ་དང༌། དེ་ནས་
གཉིས་ཀྱིས་གྲོགས་ཤེས་བཞིན་གྱིས་ཏིང་ངེ་འཛིན་དང༌།སྤང་བྱ་ལ་སོ་
སོར་དམིགས་ནས་བརྩོན་དགོས་ཚུལ་དང་། ཐ་མ་གཉིས་ཀྱིས་ཇི་ལྟར་
བརྩོན་ཚུལ་གསལ་བར་གསུངས་པས། བྱིང་རྒོད་སྲབ་མཐུག་གི་སྐབས་
སོ་སོར་སྦྱར་མི་དགོས་སོ། །
སྡོམ། དྲན་ཉེའི་སྒྲ་དོན་བྱེ་བྲག་སྨྲ་བ་རྣམས། །
ཤིང་གཤག་ཁྱེའུ་འམ་འཛེར་བས་འཛིན་པ་ལྟར། །
དྲན་པའི་སྟོབས་ཀྱིས་ཤེས་རབ་དམིགས་པ་ལ། །
འཇོག་པར་འདོད་ཀྱང་སློབ་དཔོན་ཤེས་རབ་ཀྱིས། །
རྣམ་པར་ཕྱེ་དེ་དྲན་པས་འཇོག་པར་གསུངས། །
དྲན་ཉེའི་སྒྲ་དོན་བྱེ་བྲག་སྨྲ་བ་རྣམས་ནི། ཤིང་གཤགས་པ་ཤིང་གི་
ཁྱེའུ་འམ་འཛེར་པས་མི་འབྱེད་པར་འཛིན་པར་ལྟར། དྲན་པས་
དམིགས་པར་འཛིན་པའི་སྟོབས་ཀྱིས་ཤེས་རབ་དམིཊ་པ་དེ་ལ་འཇོག་
པར་འདོད་པས་ངོ་བོ་ཉིད་ཀྱི་དྲན་ཉེ་ཤེས་རབ་ཁོ་ན་ལ་བཞག་ཀྱང་།
སློབ་དཔོན་དབྱིག་གཉེན་གྱིས། ཤེས་རབ་ཀྱིས་དང་པོར་ཡུལ་རྣམ་
པར་ཕྱེ་བ་སྟེ། དེའི་རྗེས་སུ་དྲན་པས་དེ་ལ་འཇོག་པས་ངོ་བོ་ཉིད་ལ་
དྲན་ཤེས་གཉིས་ཡོད་པར་གསུངས་སོ།།གསེར་འཕྲེང་ལས་ལེགས་
པར་( ༣༧ན) གསུངས་པས་དེ་སྐབས་འདིར་རང་ལུགས་སོ། །
སྡོམ། སྤོང་གཉེན་བླང་དོར་ལ་སྤྲོ་བརྩོན་འགྲུས་ཀྱི། །
ཆ་ནས་བཞག་མཁྱེན་ཡང་དག་སྤོང་བ་སྟེ། །

ཡང་དག་འཇོག་པ་ཞེས་ཀྱང་མཛོད་འགྲེལ་གསུངས། །
གཉིས་པ་ནི། སྤོང་གཉེན་གྱི་བླང་དོར་ལ་སྤྲོ་བའི་བརྩོན་འགྲུས་ཀྱི་
ཆ་ནས་བཞག་པའི་མཁྱེན་པ་དེ། ཡང་དག་པར་སྤོང་བའི་མཚན་ཉིད་
དུ་འཇོག་སྟེ། དེ་ནི་ཕྱོགས་གཅིག་སྤང་བྱ་སྤོང་བས་བཏགས་ལ། དགེ་
བ་ལ་འཇོག་པས་ཆ་ནས།ཡང་དག་འཇོག་པ་ཞེས་ཀྱང་མཛོད་རྩ་
འགྲེལ་ལས་གསུངས་སོ། །
སྡོམ། ཁ་ཅིག་སྤང་གཉེན་བླང་དོར་ལ་བརྩོན་ཙམ། །
དེ་དོན་སྨྲ་བ་མི་འཐད་ལམ་མིན་ཕྱིར། །
ཁ་ཅིག་གིས། སྤོང་གཉེན་གྱི་བླང་དོར་ལ་བརྩོན་པ་ཙམ་དེའི་དོན་
དུ་སྨྲ་བ་མི་འཐད་དེ། དེ་ལ་ལམ་མིན་པའང་ཡོད་པའི་ཕྱིར་དང་། ཆ་
བཞག་གིས་གྲོགས་ཡང་དག་སྤོང་བ་སྡུད་པར་གསུངས་པའི་ཕྱིར། རྗེ་
བཙུན་པ་དང་བསོད་གྲགས་པས། སྡེ་ཚན་དང་པོ་གསུམ་གང་རུང་ལ་
ངོ་བོ་ཉིད་ཀྱི་དེས་ཁྱབ་པར་རེ་རེའི་སྐབས་སུ་སྒྲུབ་པ་མདོ་དང་རྒྱན་
འགྲེལ་རྣམས་ཀྱི་ཚིག་ཟིན་ལྟར་ཡིན་ཀྱང༌། ཡིག་ཆ་གསར་རྙིང་གཉིས་
ཀར་གྲོགས་དང་བཅས་པ་བཞག་པ་ནི། གསེར་འཕྲེང་ལས། མཛོད་
ལས། · དྲན་པ་ཉེར་གཞག་ཤེས་རབ་སྟེ། །ཞེས་པ་ཡང་གཙོ་བོ་སྨྲོས་པ་
ཡིན་པར་དེ་ཉིད་ལས་སོ། །ཞེས་དང་། སྤྱིའི་ངོ་བོ་ནི་ཀུན་བཏུས་ལས།
ངོ་བོ་ཉིད་གང་ཞེ་ན། ཏིང་ངེ་འཛིན་ཏེ། ཞེས་འབྱུང་ལ། མཛོད་ལས་ནི།
གཙོ་བོ་སྨྲོས་པ་དེ་དག་ནི། །སྦྱོར་བྱུང་ཡོན་ཏན་རྣམས་ཀྱང་ཡིན། །ཞེས་
སྡེ་ཚན་དང་པོ་གསུམ་ལ་ཤེས་རབ་དང་། བརྩོན་འགྲུས་དང་། ཏིང་ངེ་
འཛིན་དུ་བཤད་པ་གཙོ་ཆེ་བ་ལ་བཤད་དོ། །བྱེ་བྲག་གི་ངོ་བོ་ནི། ཞེས་

ངོ་བོ་ཉིད་ཀྱི་དེ་བྱེ་བྲག་ལ་སྦྱར་བ་དང༌། མཁས་གྲུབ་རྟོགས་དཀའི་
སྣང་བར། སྤོང་( ༣༧བ) བའི་འདུ་བྱེད་བརྒྱད་དང་ལྡན་པའི་སྒོ་ནས་
སྒོམ་པའི་ཏིང་ངེ་འཛིན་མཚུངས་ལྡན་དང་བཅས་པ་ཡིན་པའི་ཕྱིར།
་སོགས་ལ་བརྟེན་ནོ། །བསོད་གྲགས་པའི་མཐའ་དཔྱོད་ལས། དེ་
དང་མཚུངས་ལྡན་གྱི་སེམས། སེམས་བྱུང་གི་ཉམས་ལེན་རྣམས་དེའི་
ཉམས་ལེན་དུ་འདུ་བ་ལ་དགོངས་པའི་ཕྱིར། དེ་ལྟར་མ་ཡིན་ན་དྲན་
པ་ཉེར་གཞག་དང་མཚུངས་ལྡན་གྱི་སེམས་སེམས་བྱུང་མེད་པར་ཐལ།
དེ་སེམས་སེམས་བྱུང་གང་རུང་མ་ཡིན་པའི་ཕྱིར། ཞེས་མཛོད་ཀྱི་དོན་
དེ་ལྟར་གསུངས་སོ། །
སྡོམ། ཁ་ཅིག་ཡང་དག་སྤོང་བར་ཉེར་ལེན་གྱི། །
དྲན་ཉེ་སྔོན་སོང་དགོས་པར་འགྲེལ་གསུངས་ལོ། །
ངོ་བོ་ཉིད་ཀྱིས་དེ་གཉིས་རྒྱུན་གཅིག་ཏུ། །
མི་རུང་བརྩོན་དང་ཤེས་རབ་རྫས་གཞན་ཕྱིར།
སྤྱི་ཙམ་ཡིན་ཡང་མཉམ་དུ་ཐོབ་རུང་བ། །
གོང་དུ་སྒོམ་ཚུལ་བཤད་པས་ཤེས་ཕྱིར་རོ། །
ཁ་ཅིག་གིས། ཡང་དག་སྤོང་བར་རང་གི་ཉེར་ལེན་གྱི་དྲན་ཉེ་སྔོན་
དུ་སོང་དགོས་པར་ཐལ། འགྲེལ་པ་ལས། དེའི་འོག་ཏུ་ཞུགས་པ་ལ་
བརྩོན་འགྲུས་འབྱུང་བས། ཞེས་གསུངས་པའི་ཕྱིར་ཟེར། ལོ་མ་རངས་
པའོ། །དེ་མི་འཐད་དེ། ངོ་བོ་ཉིད་ཀྱི་དེ་གཉིས་རྒྱུན་གཅིག་ཏུ་མི་རུང་
བའི་ཕྱིར་ཏེ། བརྩོན་འགྲུས་དང་ཤེས་རབ་རྫས་རྒྱུན་གཞན་ཡིན་པའི་
ཕྱིར་དང༌། འགྲེལ་པའི་དེ་སྤྱི་བཤད་ཙམ་ཡིན་ཡང་། དང་པོ་གསུམ་

དུས་མཉམ་དུ་ཐོབ་རུང་བ་གོང་དུ་ཀུན་བཏུས་ཀྱི་སྒོམ་ཚུལ་བཤད་
པས་ཤེས་པའི་ཕྱིར་རོ། །
སྡོམ། སྤོང་བཞི་གཉེན་པོ་སྟོབས་བཞིར་སྡུད་ཚུལ་ཡང་། །
སྡིག་སྐྱེས་སྤོང་བ་རྟེན་དང་སུན་འབྱིན་སྟོབས། །
མ་སྐྱེས་མི་སྐྱེད་ཉེས་ལས་ལྡོག་པའི་སྟོབས། །
སྐྱེད་དང་སྤེལ་བ་གཉེན་པོ་ཀུན་སྤྱོད་སྟོབས། །
ཞེས་སུ་མཆིམས་གསུངས་ལམ་རིམ་མཆན་བུ་ལས། །
སྡིག་སྐྱེས་སྤོང་བ་ལྡོག་དང་སུན་འབྱིན་སྟོབས། །
མ་སྐྱེས་མི་སྐྱེད་རྟེན་དང་གཉེན་པོའི་སྟོབས། །
གསུངས་ཀྱང་སྔ་མ་ལེགས་པས་གཟུང་བར་བྱ། །
ཡང་དག་སྤོང་བཞི་གཉེན་པོ་སྟོབས་བཞིར་སྡུད་ཚུལ་ཡང་། སྡིག་
པ་སྐྱེ་བ་སྤོང་བ་རྟེན་དང་རྣམ་པར་སུན་འབྱིན་པའི་སྟོབས་གཉིས་ཀ་
དང་། སྡིག་པ་མ་སྐྱེ་བ་མི་སྐྱེད་པ་ཉེས་པ་ལས་སླར་ལྡོག་པའི་སྟོབས་
དང་། དགེ་བ་མ་སྐྱེ་བ་སྐྱེད་པ་དང་། སྐྱེས་པ་སྤེལ་བ་གཉིས་གཉེན་པོ་
ཀུན་ཏུ་སྤྱོད་པ འི ་སྟོ བ ས་ཞེས་སུ་མཆིམས་མཛོད་ལས་གསུངས་ལ།
ལམ་རིམ་མཆན་བུ་ལས། སྡིག་པ་(༣༨ན) སྐྱེས་པ་སྤོང་བ་ཉེས་པ་ལས་
སླར་ལྡོག་པ་དང་། རྣམ་པར་སུན་འབྱིན་པའི་སྟོབས། སྡིག་པ་མ་སྐྱེ་བ་
མི་སྐྱེད་པ་རྟེན་དང་གཉེན་པོ་ཀུན་ཏུ་སྤྱོད་པའི་སྟོབས་ཞེས་གསུངས་
ཀྱང་། སྔ་མ་མཆིམས་ཀྱི་དེ་ལེགས་པས་རང་ལུགས་སུ་གཟུང་བར་བྱའོ།
གཞན་ཡང་། འགྲེལ་བའི་ཟིན་བྲིས་ལས། རྣམ་པར་སུན་འབྱིན་པའི་
སྟོབས་ཀྱིས་མི་དགེ་བ་སྐྱེས་ཟིན་སྤོང་བ་དང་། ཉེས་པ་ལས་སླར་ལྡོག་

ར
པའི་སྟོབས་ཀྱིས་མི་དགེ་བ་མ་སྐྱེ་བ་མི་སྐྱེད་པ་དང་། རྟེན་གྱི་སྟོབས་
ཀྱིས་དགེ་བ་སྐྱེས་ཟིན་སྤེལ་བ་དང་གཉེན་པོ་ཀུན་ཏུ་སྤྱོད་པའི་སྟོབས་
ཀྱིས་དགེ་བ་མ་སྐྱེ་བ་སྐྱེད་པ་སྟེ། ཞེས་ཀྱང་གསུངས་སོ། །
སྡོམ། བྱ་བ་སྒྲུབ་པའི་ཡུལ་དམིགས་ཏིང་ངེ་འཛིན། །
དོན་གཉིས་སོགས་ཀྱི་འབྱོར་པའི་གནས་བྱེད་པའི། །
ཆ་བཞག་མཁྱེན་པ་རྫུ་འཕྲུལ་རྐང་པའི་དོན། །
རྫུ་འཕྲུལ་འབྱོར་པའོ་རྐང་པ་གནས་ཡིན་ཏེ། །
དབུས་མཐར་དེར་གནས་ལས་སུ་རུང་བ་ཉིད། །
དོན་རྣམས་ཐམས་ཅད་འབྱོར་བར་འགྱུར་ཞེས་གསུངས། །
དེ་ནི་རདྷི་པཱ་དའི་དོན་ཡང་ཡིན།
གསུམ་པ་ནི། ཏིང་ངེ་འཛིན་གྱི་བྱ་བ་སྒྲུབ་པའི་ཡུལ་ལ་དམིགས་
པའི་ཏིང་ངེ་འཛིན་དོན་གཉིས་སོཊ་ཀྱིས་འབྱོར་བའི་གནས་བྱེད་པའི་
ཆ་ནས་བཞག་པའི་མཁྱེན་པ་དེ། རྫུ་འཕྲུལ་གྱི་རྐང་པའི་དོན་ནམ་
མཚན་ཉིད། རྫུ་འཕྲུལ་སྤྲུལ་སྒྱུ་འབྱོར་བའོ། །རྐང་པ་གནས་སམ་འགྲོ་
བྱེད་ཏིང་ངེ་འཛིན་ཡིན་ཏེ། དབུས་མཐར། དེར་གནས་ལས་སུ་རུང་བ་
ཉིད། །དོན་རྣམས་ཐམས་ཅད་འབྱོར་བར་འགྱུར། །ཞེས་གསུངས་པའི་
ཕྱིར། དེ་ནི་གནས་ཏེ། འབྱོར་བའི་སྐད་དོད་རི་དྷི་བཱ་ད་ཞེས་པའི་རི་དྷི་
རྫུ་འཕྲུལ་དང་། བཱ་ད་རྐང་པ་ལ་འཇུག་པའི་དོན་ཡང་ཡིན་ནོ། །
སྡོམ། ཁ་ཅིག་ཉེས་ལྔའི་གཉེན་པོ་འདུ་བྱེད་བརྒྱད། །
ལྡན་པའི་ཏིང་འཛིན་འདི་ཡི་དོན་དུ་འདོད། །
བྱིས་པར་ཡོད་ཅིང་རྒྱལ་ལ་མེད་ཕྱིར་འཁྲུལ། །
ལམ་ཞུགས་སློབ་པ་གཅིག་ལའང་འདུ་བྱེད་བརྒྱད། །

མི་ལྡན་ཞི་ཚེ་རྩོལ་བ་སྐྱོན་ཡིན་ཕྱིར། །
ཁ་ཅིག་གིས། ཉེས་པ་ལྔའི་གཉེན་པོ་སྤོང་བའི་འདུ་བྱེད་བརྒྱད་
དང་ལྡན་པའི་ཏིང་ངེ་འཛིན་དེ། འདིའི་དོན་དུ་འདོད་པ་ནི། དེ་
འདྲའི་ཏིང་ངེ་འཛིན་བྱིས་( ༣༨བ)པ་ལམ་མ་ཞུགས་པར་ཡོད་ཅིང་།
རྒྱལ་བ་ལ་མེད་པའི་ཕྱིར། དེ་ལྟར་འདོད་པ་འཁྲུལ་ལོ། །དེར་མ་ཟད་
ལམ་ཞུཊ་སློབ་པ་བྱེ་བྲག་པ་གཅིག་ལའང་འདུ་བྱེད་བརྒྱད་ཀ་མི་ལྡན་
ཏེ། བྱིང་རྒོད་ཞི་བའི་ཚེ་རྩོལ་བ་སྐྱོན་ཡིན་ལ། དེ་མན་ཆད་ལ་བཏང་
སྙོམས་མི་འོངས་པའི་ཕྱིར་རོ། །
སྡོམ། གུས་སྦྱོར་འདུན་དང་རྟག་སྦྱོར་བརྩོན་འགྲུས་དང་། ། སེམས་ཀྱི་ས་བོན་གདམས་དོན་དཔྱོད་བཞི་ལས། །
འདུན་བརྩོན་སེམས་དང་དཔྱོད་པའི་ཏིང་འཛིན་བཞི། །
སྒྲུབ་པའི་འདུ་བྱེད་བསྡུས་ན་ཐབས་བཞི་སྟེ། །
དབྱེ་ན་གུས་སྦྱོར་འདུན་པ་དྲག་པོ་དང༌། རྟག་སྦྱོར་བརྩོན་འགྲུས་
རྒྱུན་ལྡན་དང་། སྔོན་ཏིང་ངེ་འཛིན་བསྒོམ་པའི་སེམས་ཀྱི་ས་བོན་རྒྱས་
པའམ་སྐྱེས་ཐོབ་ཀྱི་ཤེས་རབ་དང༌། ཚེ་འདིར་གཞན་གྱིས་བསྟན་པའི་
གདམས་ངག་གི་དོན་ལ་དཔྱོད་པའི་ཤེས་རབ་སྟེ། དེ་བཞི་ལས་སྐྱེས་
པའི་འདུན་པ་དང་། བརྩོན་འགྲུས་དང་། སེམས་དང་། དཔྱོད་པའི་
ཏིང་ངེ་འཛིན་བཞི་སྟེ། སོ་སོའི་མཚན་ཉིད་ཀྱང་གུས་སྦྱོར་གྱི་འདུན་པ་
ལ་བརྟེན་ནས་ཏིང་ངེ་འཛིན་གྱི་བྱ་བ་སྒྲུབ་པའི་ཞེས་སོགས་སྦྱར་རོ། །
དེས་ན་འདི་བཞི་འགལ་བའང་མིན་ལ་ཡིན་ཁྱབ་མཉམ་ཡང་མིན་ཏེ།
ཕན་ཚུན་མུ་བཞི་ཡོད་པའི་ཕྱིར་སྙམ་སྟེ་དཔྱད། ཡང་དག་སྤོང་བ་བཞི་

ཡིན་ཁྱབ་མཉམ་ཡིན་པ་འདྲའོ། །
སྡོམ། དད་འདུན་རྩོལ་གསུམ་འབད་པར་བྱེད་པའི་ཐབས། །
ཤིན་ཏུ་སྦྱངས་པ་ཕན་འདོགས་ཐབས་ཡིན་ཞིང༌། །
དྲན་དང་ཤེས་བཞིན་གཏོད་པར་བྱེད་པའི་ཐབས།
ཤེས་བཞིན་འཕྲོ་བ་ཤེས་པར་དབྱིག་འགྲེལ་གསུངས། །
མདོ་སྡེ་རྒྱན་ལས། ། རྟེན་དང་རབ་ཏུ་དབྱེ་བ་དང༌། །ཐབས་དང་
མངོན་པར་སྒྲུབ་པ་ཡིས། །ཞེས་པ་ལྟར། ཐེག་ཆེན་གྱི་དེ་རྟེན་བསམ་
གཏན་གྱི་ཕར་ཕྱིན་དང་། དབྱེ་བ་སྔར་གྱི་བཞི་དང༌། དེ་སྒྲུབ་པའི་
ཐབས་འདུ་བྱེད་བརྒྱད་བསྡུས་ན་ཐབས་བཞི་སྟེ།དད་པ་འདུན་པ་
རྩོལ་བ་གསུམ་ནི་ཏིང་ངེ་འཛིན་ལ་མྱུར་དུ་སྦྱོར་བྱེད་འབད་པར་བྱེད་
པའི་ཐབས་དང་། ཤིན་ཏུ་སྦྱངས་པ་ནི་
པའི་ཐབས་ཡིན་ཞིང་། དྲན་པ་དང་ཤེས་བཞིན་གཉིས་རིམ་བཞིན་
དམིགས་( ༣༩ན)པ་ལ་མི་འཕྲོ་བ་དང༌།འཕྲོ་བ་ངོས་ཟིན་པར་བྱེད་
པས་དམིགས་པ་ལ་སེམས་གཏོད་པར་བྱེད་པའི་ཐབས་ཏེ། ཤེས་
བཞིན་གྱིས་འཕྲོ་བ་ཤེས་པར་དབྱིག་གཉེན་གྱིས་འགྲེལ་པར་གསུངས་
ཤིན་ཏུ་སྦྱངས་པ་ནི་ལུས་སེམས་ལ་ཕན་འདོགས་
པས་སོ། །
སྡོམ། ཏིང་འཛིན་ནོར་དང་བྱིང་རྒོད་རྐུན་པོ་གཉིས། །
གང་ལ་དམིགས་ཀྱང་རུང་སྟེ་སྲུང་མ་བཞིན། །
འདུ་བྱེད་དང་ནི་བཏང་སྙོམས་གཉེན་པོའི་ཐབས། །
སྒྲུབ་པ་དྲུག་སྟེ་མཐོང་བ་སྤྱན་ལྔའོ། །
འོན་ཀྱང་འཕྲོ་བ་ལ་དམིགས་པས་མ་ཁྱབ་སྟེ། ཏིང་ངེ་འཛིན་གྱི་

ནོར་དང་། བྱིང་རྒོད་རྐུན་པོ་གཉིས་གང་ལ་དམིགས་ཀྱང་རུང་བའི་
ཕྱིར་ཏེ། དཔེར་ན་སྲུང་མ་བཞིན་ནོ། །འདུ་བྱེད་དང་བཏང་སྙོམས་
གཉིས་ནི་གཉེན་པོའི་ཐབས་ཡིན་ཏེ། རིམ་བཞིན་བྱིང་རྒོད་འདུ་བྱེད་
པའི་གཉེན་པོ་ཡིན་པའི་ཕྱིར། དེའི་སྒྲུབ་པའི་འབྲས་བུ་དྲུག་སྟེ། ཤེས་
བྱ་མཐོང་བ་མངོན་པར་སྒྲུབ་པ་སྤྱན་ལྔའོ། །
སྡོམ། གདམས་ངག་མངོན་ཤེས་དྲུག་གིས་འདོམས་པར་གསུངས། །
གནས་པའམ་ཏིང་ངེ་འཛིན་གྱིས་སྤྲུལ་པའི་རྩེ། །
སེམས་དཔའི་སྨོན་ལམ་མཆོག་དང་དབང་བཅུ་དང་། །
རྒྱལ་བའི་མ་འདྲེས་ཆོས་རྣམས་སྒྲུབ་པར་བྱེད། །
གདམས་ངག་མངོན་པར་སྒྲུབ་པ་མངོན་ཤེས་དྲུག་སྟེ། དེ་དྲུག་གིས་
དེ་གཞན་ལ་འདོམས་པར་གསུངས་པས་སོ། །གནས་པས་རྣམ་པར་རྩེ་
བ་མངོན་པར་སྒྲུབ་པ་ནི། གནས་པའམ་ཏིང་ངེ་འཛིན་གྱིས་སྤྲུལ་པས་
སངས་རྒྱས་མང་པོའི་འཁོར་དུ་ཏིང་ངེ་འཛིན་དུ་མར་རྩེ་ཞིང་རོལ་
བའོ། ། །སྨོན་ལམ་མངོན་པར་སྒྲུབ་པ་ནི་བྱང་ཆུབ་སེམས་དཔའི་སྨོན་
ལམ་མཆོག་གིས་ལྷ་མི་སོགས་སུ་སྐྱེས་ཏེ་སྨོན་པ་བཞིན་སེམས་ཅན་གྱི་
དོན་བྱེད་པ་དང་། དབང་མངོན་པར་སྒྲུབ་པ་ནི། དབང་བཅུ་ཐོབ་པ་
དང་། ཆོས་ཐོབ་པ་མངོན་པར་སྒྲུབ་པ་ནི་རྒྱལ་བའི་མ་འདྲེས་པའི་
ཆོས་བཅོ་བརྒྱད་དང་སྟོབས་རྣམས་སྒྲུབ་པར་བྱེད་པའོ། །
སྡོམ། བདེན་བཞིར་ཡིད་ཆེས་སོགས་ཀྱིས་དབང་བྱེད་པའི། །
དད་སོགས་གཙོར་གྱུར་རིགས་གནས་མཁྱེན་པ་དེ། །
དབང་པོའི་དོན་ནོ་ཁ་ཅིག་འཕགས་པའི་ལམ། ། མ བྱའི
་

སྐྱེད་ལ་རང་དབང་གྱུར་པའི་མཁྱེན་པར་འདོད། །
ཉན་ཐོས་སྦྱོར་ལམ་པ་དེ་གཞན་རྐྱེན་གྱིས། །
འགྲོ་བར་གསུངས་ཕྱིར་རང་དབང་ཅན་མིན་ནོ། །
བཞི་པ་ནི། རང་ཡུལ་བདེན་པ་བཞི་ལ་ཡིད་ཆེས་སོགས་ཀྱིས་
དབང་བྱེད་པའི་དད་སོགས་གཙོ་བོར་གྱུར་པའི་རིཊ་གནས་ཀྱི་མཁྱེན་
པ་དེ། བྱང་ཕྱོགས་(༣༩་) ནང་ཚན་གྱི་དབང་པོའི་དོན་ཡིན་ནོ། །ཁ་
ཅིག་གིས། དབང་པོའི་དོན་རང་འབྲས་འཕགས་པའི་ལམ་སྐྱེད་པ་ལ་
རང་དབང་དུ་གྱུར་པའི་མཁྱེན་པ་འཇོག་པར་འདོད་པ་མི་འཐད་དེ།
རྩ་བར། གཞན་གྱི་རྐྱེན་གྱིས་འགྲོ་བ་དང་། །ཞེས་ཉན་ཐོས་སྦྱོར་ལམ་པ་
དེ་གཞན་གྱི་རྐྱེན་གྱིས་འགྲོ་བར་གསུངས་པའི་ཕྱིར་ན། དེའི་རྒྱུད་ཀྱི་
དབང་པོ་ལྔ་ཡང་འཕགས་ལམ་སྐྱེད་པ་ལ་རང་དབང་ཅན་མིན་ནོ།
སྡོམ། རྣམ་བྱང་དབང་པོ་དད་སོགས་ལྔར་མ་ངེས། །
མཚུངས་ལྡན་རྣམ་བྱང་དབང་པོ་གསུངས་ཕྱིར་རོ། །
བྱེ་སྨྲ་ལམ་མ་ཞུགས་ཀྱི་དད་བརྩོན་གཉིས། །
དབང་པོར་འདོད་དོ་དགེ་བ་གཞན་གསུམ་ཡང་། །
རྣམ་བྱང་གི་དབང་པོ་ལ་དད་སོགས་ལྔར་མ་ངེས་ཏེ། ཀུན་བཏུས་
ལས། གྲོགས་གང་ཞེ་ན། དེ་དང་མཚུངས་པར་ལྡན་པའི་སེམས་དང་
སེམས་ལས་བྱུང་བའི་ཆོས་རྣམས་སོ། །ཞེས་མཚུངས་ལྡན་རྣམ་བྱང་གི་
དབང་པོ་གསུངས་པའི་ཕྱིར་རོ། །བྱེ་སྨྲས་ལམ་མ་ཞུགས་ཀྱི་དད་པ་
དང་། བརྩོན་འགྲུས་གཉིས་དབང་པོར་འདོད་དོ། །དེར་མ་ཟད་དགེ་
·བ་གཞན་གསུམ་ལ་ཡང་དབང་པོས་ཁྱབ་པར་འདོད་དོ། །རྗེ་བཙུན་པ་

དང་། བསོད་གྲགས་པས། བྱང་ཕྱོགས་སོ་བདུན་གྱི་ས་མཚམས་ཚོགས་
ལམ་ཆུང་ངུ་ནས་བཞག་པ། དགྲ་བཅོམ་རྟོགས་པ་སྔོན་སོང་གི་ཐེག་
ཆེན་ཚོགས་ལམ་དེ་ཚོགས་ལམ་ཡིན་པའི་དབང་དུ་བྱས་གསུངས་ལ།
སྤྱིར་དབང་པོ་དང་སྟོབས་ལ་དད་སོགས་དབང་པོ་ལྔ་གང་རུང་གིས་
ཁྱབ་པར་ཡང་གསུངས་སོ། །ཡིག་ཆ་རྙིང་པར་བྱང་ཕྱོགས་ནང་ཚན་གྱི་
དབང་པོ་དང་། སྟོབས་དམན་ལམ་སྔོན་སོང་གི་ཚོགས་ལམ་ན་ཡང་
ཡོད་པར་གསུངས་ཤིང་། དེ་འདྲའི་དབང་པོ་དང་སྟོབས་ལ་དད་
སོགས་ལྔ་པོ་གང་རུང་ཡིན་མི་དགོས་ཀྱང་། དད་སོགས་དབང་པོ་ལྔར་
གྲངས་ངེས་པར་( ༤་ན) གསུངས་ནས། དད་པའི་དབང་པོ་དང་སྟོབས་
ལ་མཚུངས་ལྡན་དང་བཅས་འཇོག་པར་གསུངས་སོ། །རྗེ་བཙུན་པའི་
མཐའ་དཔྱོད་ལས། དགེ་སེམས་ཡིན་ན་རང་གི་འཁོར་དུ་དད་སོགས་
དབང་པོ་ལྔ་འབྱུང་བས་ཁྱབ་པའི་ཕྱིར། ཞེས་དང་། བརྩོན་འགྲུས་ཀྱི་
སྟོབས་རྒྱུད་ལ་ལྡན་པའི་ལམ་མ་ཞུགས་ཀྱི་གང་ཟག་ཡོད་པའི་ཕྱིར།
སྟོབས་དྲུག་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར་ཏེ།
ཞི་གནས་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་པའི་ཕྱིར། ཞེས་
གསུངས་པ་ལྟར། བསོད་གྲགས་པའི་མཐའ་དཔྱོད་དུ་ཡང་གསུངས་སོ།
དགྲ་བཅོམ་རྟོགས་པ་སྔོན་སོང་གི་དེ་ཚོགས་ལམ་མིན་ཚུལ་ཡིག་ཆ་
ལྟར་རོ། །
རང་ལུགས་ལ། དབང་སྟོབས་གང་རུང་ལ་བྱང་ཕྱོགས་ནང་ཚན་གྱི་
དེས་ཁྱབ་པར་གསུངས་ཏེ། ཡིག་ཆར། ལམ་མ་ཞུགས་ན་དད་པ་མི་
ལྡོག་པ་མེད་པར་ཐལ། དེ་ན་དད་པའི་དབང་པོ་མེད་པའི་ཕྱིར་ན་མ་

ཁྱབ་ཅེས་དང་། ། རྗེས་ཐོབ་ཏུ་ཡང་མི་མཐུན་ཕྱོགས་མ་དད་པ་སོགས་
མི་འབྱུང་བར་ཐལ། སྟོབས་ཡིན་པའི་ཕྱིར། ཞེས་གསུངས་པའི་ཕྱིར།
དེ་ནི་འགྲེལ་པར། དབང་པོའི་ངོ་བོ་ཉིད་མ་ཡིན་པའི་ཞེས་ཐར་ཆ་ལ་
གསུངས་པར་ཐུག་གོ །དབང་པོ་ཉེར་གཉིས་ཀྱི་དབང་པོ་ལྔ་ཡང་འདྲ་
སྟེ་གོང་དུ་བྱེ་སྨྲས་འདོད་པ་ཟུར་དུ་བཀོད་པས་ཤེས་པའི་ཕྱིར་རོ། །
ལམ་མ་ཞུགས་ན་སྟོབས་དྲུག་གི་ནང་གི་བརྩོན་འགྲུས་ཀྱི་སྟོབས་ཡོད་
ཀྱང་བརྩོན་འགྲུས་ཀྱི་སྟོབས་མེད་ཟེར་དགོས་སོ། །
སྡོམ། སྒྲ་དོན་རྒྱན་བཟང་དབང་པོ་ལྔ་ཡི་སྟེང་། །
འཕགས་ཆོས་བསྣན་ཏེ་རིམ་རིམ་དབང་བྱེད་ཟེར། །
རང་ལུགས་འཕགས་ལམ་འགྲུབ་ལ་དབང་བྱེད་པའོ། །
དབང་པོའི་སྒྲ་དོན་གུང་རུ་(༤་བ) རྒྱན་བཟང་པས། དབང་པོ་ལྔ་
ཡི་སྟེང་དུ་འཕགས་པའི་ཆོས་བསྣན་ཏེ། རིམ་བཞིན་དད་པས་བརྩོན་
འགྲུས་ལ་དབང་བྱེད་པ་ནས་སྔ་མ་སྔ་མས་ཕྱི་མ་ཕྱི་མ་ལ་རིམ་བཞིན་
དབང་བྱེད་ཟེར་ཡང་། རང་ལུགས་ལ། སྔ་མས་འཕགས་ལམ་སྒྲུབ་པ་
ལ་དབང་བྱེད་པའོ། །
སྡོམ། མངོན་གྱུར་མི་མཐུན་ཕྱོགས་བཅོམ་རབ་ཕྱེ་བའི། །
བཟོད་པ་ཡན་གྱི་དད་སོགས་མཁྱེན་པ་དེ། །
སྟོབས་ཀྱི་དོན་ནོ་ཁ་ཅིག་དབང་པོ་ལྔ། །
སྟོབས་སུ་འདོད་ཀྱང་དྲོད་རྩེའི་རྗེས་ཐོབ་ཏུ།
། །
མི་མཐུན་ཕྱོགས་ཀྱི་མ་དད་འབྱུང་སྲིད་ཕྱིར། །
སྟོབས་མིན་མི་མཐུན་ཕྱོགས་དང་འདྲེས་ཕྱིར་རོ། །
ཁྱབ་སྟེ་སྟོབས་ནི་གཉེན་པོ་འབའ་ཞིག་ཕྱིར། །

ལྔ་པ་ནི། རང་གི་མི་མཐུན་ཕྱོགས་མངོན་གྱུར་པ་བཅོམ་པའི་རབ་
ཏུ་ཕྱེ་བའི་བཟོད་པ་ཡན་ཆད་ཀྱི་དད་སོགས་ཀྱི་མཁྱེན་པ་དེ། སྟོབས་
ཀྱི་དོན་ནོ། །སྔར་གྱི་ཁ་ཅིག་དེ་དག་གིས་དྲོད་རྩེའི་དབང་པོ་ལྔ་སྟོབས་
སུ་འདོད་ཀྱང་། མི་འཐད་དེ། དྲོད་རྩེའི་རྗེས་ཐོབ་ཏུ་དེ་དག་གི་མི་
མཐུན་ཕྱོགས་ཀྱི་མ་དད་པ་སོགས་མངོན་གྱུར་དུ་འབྱུང་སྲིད་པའི་
ཕྱིར་ན། སྟོབས་མིན་ཏེ། རང་གི་མི་མཐུན་ཕྱོགས་དང་འདྲེས་པའི་ཕྱིར་
རོ། །ཁྱབ་སྟེ། སྟོབས་ནི་གཉེན་པོ་འབའ་ཞིག་ཡིན་པའི་ཕྱིར།
སྡོམ། དེ་ལ་ཁ་ཅིག་མ་དད་ཉོན་མོངས་ཀྱི། །
ས་ཕྱིར་འཕགས་པར་ཡོད་ཅིང་དཀོན་མཆོག་ལ། །
དྲོད་དུའང་མ་དད་ལྟ་ཅི་ཐེ་ཚོམ་ཡང་། །
ཟད་པར་འོག་ནས་གསུངས་ཕྱིར་མི་འཐད་ཟེར། །
དེ་ལ་ཁ་ཅིག་ན་རེ། སྤྱིར་མ་དད་པ་ཉོན་མོངས་ཀྱི་ས་པ་ཡིན་པའི་
ཕྱིར་ན། འཕགས་པར་ཡང་ཡོད་ཅིང་། དཀོན་མཆོག་ལ་བཟོད་པར་མ་
ཟད་སྦྱོར་ལམ་དྲོད་དུའང་མ་དད་ལྟ་ཅི་ཐེ་ཚོམ་ཡང་ཟད་པར་འོག་
ནས། ཐེ་ཚོམ་མི་དལ་ཟད་པ་དང༌། །ཞེས་གསུངས་པའི་ཕྱིར། བློ་
བརྟན་འགྲེལ་ཆེན་ལས། མི་མཐུན་པའི་ཕྱོགས་ཀྱིས་མ་འདྲེས་པར་
གཉེན་པོ་འབའ་ཞིག་འབྱུང་བ་ནི་སྟོབས་ཞེས་བྱའོ། །ཞེས་སྟོབས་ཀྱི་
དོན་གསུངས་པ་མི་འཐད་ཟེར་ན།
སྡོམ། གང་ལས་དྲོད་སོགས་འཇོག་པའི་བདག་མེད་དེར། །
ཡིན་ཏེ་མི་མཐུན་ཕྱོགས་ཞེས་བཀོལ་ཕྱིར་དང༌། །
རང་གི་ངོས་སྐལ་མ་དད་མ་བཅོམ་ན། །

བཟོད་པའི་དབང་པོར་སྟོབས་ཀྱིས་མ་ཁྱབ་གསུངས། །
སྐྱོན་མེད་དེ། དེ་སྔ་མ་གཉིས་ལ་མི་བྱེད་པར་ཕུང་པོ་བདག་མེད་དུ་
རྟོགས་པའི་དྲོད་ལྟ་བུ་གང་ལས་དྲོད་སོགས་སུ་འཇོག་པའི་ཕུང་པོ་
བདག་མེད་དེར་ཡིད་མི་ཆེས་པའི་མ་དད་པ་ལྟ་བུ་ཡིན་ཏེ། རང་གི་མི་
མཐུན་ཕྱོགས་ཞེས་མ་དད་པ་སོགས་སྤྱི་( ༤༡ན) ཙམ་ལས་ཟུར་དུ་བཀོལ་
བའི་ཕྱིར་དང་། ཡིག་ཆར། དེ་འདྲ་ཡོད་ཀྱང་ཞེས་རང་གི་ངོས་སྐལ་གྱི་
མ་དད་པ་སོཊ་མ་བཅོམ་ན་སྦྱོར་ལམ་བཟོད་པ་པའི་རྒྱུད་ཀྱི་དབང་
པོར་སྟོབས་ཀྱིས་མ་ཁྱབ་པར་གསུངས་པའི་ཕྱིར། ངོས་སྐལ་གྱི་དེ་ནི་
ཕུང་པོ་བདེན་མེད་རྟོགས་པའི་སྟོབས་ལྟ་བུ་ལ་ཕུང་པོ་བདེན་མེད་ལ་
ཡིད་མི་ཆེས་པའི་མ་དད་པ་དང༌། དེ་སྒོམ་པ་ལ་ཞུམ་པའི་ལེ་ལོ་དང་།
དེའི་དམིགས་རྣམ་བརྗེད་པའི་བརྗེད་ངས་དང༌། དེ་ལས་གཡེང་བའི་
རྣམ་གཡེང་དང་། དེའི་དམིགས་རྣམ་འབྱེད་པ་ལ་རྨོངས་པའི་མ་རིག་
པ་ལྟ་བུ་ལ་བྱ་ཡི་དེ་ལ་དམིགས་པའི་བདེན་འཛིན་དང་། བདག་
འཛིན་སོགས་ལ་མི་བྱ་སྟེ། རྣམ་བཤད་སོགས་ལས་དད་སོགས་སོ་སོའི་
ངོས་སྐལ་ལ་སྦྱར་བའི་ཕྱིར་རོ། །
སྡོམ། དབང་སྟོབས་གཉི་གའི་མངོན་པར་རྟོགས་པ་ལ། །
སྦྱོར་ཞིང་འབྲེལ་ཡང་རིང་སྦྱོར་ཉེར་འབྲེལ་ལོ། །
དབང་སྟོབས་གཉིས་ཀས་བདེན་པ་མངོན་པར་རྟོགས་པར་མཐོང་
ལམ་ལ་སྦྱོར་ཞིང་འབྲེལ་བར་འདྲ་ཡང་། དྲོད་རྩེ་གཉིས་མཐོང་ལམ་ལ་
རིང་བར་སྦྱོར་བ་དང་། བཟོད་མཆོག་གཉིས་ཉེ་བར་འབྲེལ་བས་སོ། །

སྡོམ། དེ་ཉིད་མངོན་སུམ་རྟོགས་པའི་དྲན་སོགས་ཀྱིས། །
བསྡུས་པའི་མཐོང་ལམ་ཡན་གྱི་མངོན་རྟོགས་དེ།
ཟད་མི་སྐྱེ་ཤེས་བྱང་ཆུབ་ཡན་ལག་དོན། །
ཡན་ལག་རྒྱུ་འོ་རྫོགས་བྱེད་ལ་ཡང་འཇུག །
བདེན་བཞིའི་གནས་ལུགས་མཐར་ཐུག་མངོན་མཐོང་ཞེས།
ཁ་ཅིག་འདོད་ཀྱང་ཉན་ཐོས་ལམ་གྱིས་ཁེགས། །
བསྡུ་བར་དེ་ལ་རྟོགས་པའང་གསུངས་ཕྱིར་རོ། །
དྲུག་པ་ནི་དེ་ཉིད་མངོན་སུམ་དུ་རྟོཊ་པའི་དྲན་སོཊ་ཀྱིས་བསྡུས་
པའི་མཐོང་ལམ་ཡན་གྱི་མངོན་རྟོགས་དེ། ཟད་མི་སྐྱེ་ཤེས་པའི་བྱང་
ཆུབ་ཡན་ལག་གི་དོན་ནོ། །འདིའི་ཡན་ལག་ནི་རྒྱུའོ། །དེར་མ་ཟད་ཟད་
མི་སྐྱེ་ཤེས་པའི་རྫོགས་བྱེད་ལ་ཡང་འཇུག་གོ །བདེན་བཞིའི་གནས་
ལུགས་མཐར་ཐུག་མངོན་སུམ་དུ་མཐོང་བ་ཞེས་མཚན་ཉིད་ལ་སྦྱོར་
དགོས་པར། ཁ་ཅིག་གིས་འདོད་ཀྱང༌། ཉན་ཐོས་ལམ་གྱིས་དེ་མངོན་
སུམ་དུ་མ་( ༤༡བ) མཐོང་བས་ཁེགས་ལ། བསྡུ་བར། འཇིག་རྟེན་པའི་
བྱང་ཆུབ་ཀྱི་ཡན་ལག་དྲན་པ་ལ་སོགས་པ་གང་ཡིན་པ། ཞེས་དེ་ལ་
རྟོག་པའང་གསུངས་པའི་ཕྱིར་རོ། །
སྡོམ། འོ་ན་དེ་ཉིད་རྟོགས་པའང་མི་རིགས་ཏེ། །
དེ་ཉིད་མཐོང་ལ་སྟོང་ཉིད་དགོས་ཕྱིར་དེ། །
རྫས་ཡོད་བདག་མེད་དེ་ཉིད་མིན་ཕྱིར་ཟེར། །
བདག་མེད་རྫུན་པ་ཡིན་ཕྱིར་ཐེག་དམན་གྱི། །
འཕགས་རྣམས་བདེན་པ་མ་མཐོང་ཐལ་བར་འགྱུར། །
འོ་ན་དེ་ཉིད་མངོན་སུམ་དུ་རྟོགས་པའང་མཚན་ཉིད་དུ་སྦྱོར་མི་

རིགས་ཏེ། དེ་ཉིད་མངོན་སུམ་དུ་མཐོང་བ་ལ་སྟོང་ཉིད་མངོན་སུམ་དུ་
རྟོགས་དགོས་པའི་ཕྱིར་ཏེ། རང་རྐྱ་ཐུབ་པའི་རྫས་ཡོད་ཀྱི་བདག་མེད་
དེ་ཉིད་མ་ཡིན་པའི་ཕྱིར་ཟེར་ན། འོ་ན་རང་རྐྱ་བའི་བདག་མེད་རྫུན་
པ་ཡིན་པའི་ཕྱིར་ན། ཐེག་དམན་གྱི་འཕགས་པ་རྣམས་ཀྱིས་བདེན་པ་
མ་མཐོང་བར་ཐལ་བར་འགྱུར་རོ། །དེས་ན་བདེན་བཞི་ལ་དེ་ཁོ་ན་
ཉིད་དང་། བདེན་པའི་སྒྲ་འཇུག་པས་ཐེག་དམན་འཕགས་པས་དེ་
ཉིད་དང༌། བདེན་པ་མངོན་སུམ་དུ་མཐོང་ཀྱང་དེ་ཉིད་བདེན་པ་དེ་
མངོན་སུམ་དུ་མ་མཐོང་ཟེར་དགོས་སོ། །
སྡོམ། མི་རྟོག་ཤེས་རབ་གཙོ་ཕྱིར་རང་བཞིན་དང༌། །
དྲན་པ་མི་གཡེང་གནས་ཀྱི་ཡན་ལག་སྟེ། །
བརྩོན་པས་སོ་སྐྱེའི་ས་ལས་ངེས་པར་འབྱུང༌། །
དགའ་བ་ལུས་སེམས་ཕན་འདོགས་ཡན་ལག་གོ །
རྣམ་པར་མི་རྟོག་པའི་ཤེས་རབ་བྱང་ཆུབ་འགྲུབ་བྱེད་ཀྱི་གཙོ་བོ་
ཡིན་པའི་ཕྱིར། རང་བཞིན་གྱི་ཡན་ལག་དང་། དྲན་པས་དམིགས་པ་
ལས་མི་གཡེང་བར་གནས་པར་བྱེད་པས་གནས་ཀྱི་ཡན་ལག་དང་།
བརྩོན་པས་སོ་སྐྱེས་ལས་མྱུར་དུ་འདའ་བས་ངེས་པར་འབྱུང་བའི་
ཡན་ལག་དང་། དགའ་བ་ལུས་སེམས་ལ་ཕན་འདོགས་པའི་ཡན་ལག་
གོ །
སྡོམ། ཉོན་མོངས་མེད་པའི་ཡན་ལག་རྣམ་གསུམ་སྟེ། །
ཉོན་མོངས་མེད་གཞིའི་ཡན་ལག་ཤིན་ཏུ་སྦྱངས། །
ཉོན་མོངས་མེད་གནས་ཡན་ལག་ཏིང་ངེ་འཛིན། །

ཉོན་མོངས་མེད་པའི་ངོ་བོ་བཏང་སྙོམས་སོ། །
རྒྱུན་གྱི་རྒྱལ་བྱེད་དྲན་པ་འཁོར་ལོ་སྟེ། །
ཤེས་རབ་མཚན་འཛིན་འཇོམས་པའི་གླང་པོ་ཆེ། །
མྱུར་དུ་རྟོགས་པར་བྱེད་པ་བརྩོན་འགྲུས་རྟ། །
ཆོས་ཚུལ་སྣང་བས་རབ་དགའ་ནོར་བུའི་འོད། །
འདི་གཉིས་གོ་རིམ་ཐལ་འཕྲེང་ཡི་གེ་ནོར། །
ཤིན་སྦྱངས་ཟག་མེད་བདེ་སྟེར་བཙུན་མོ་སྟེ། །
མཁོ་དགུའི་འབྱུང་གནས་ཏིང་འཛིན་ཁྱིམ་བདག་མཆོག །
བཏང་སྙོམས་འདོར་ལེན་བྱེད་པའི་བློན་པོའོ། །
ཉོན་མོངས་མེད་པའི་ཡན་ལག་ནི་རྣམ་པ་གསུམ་སྟེ། ཉོན་མོངས་
མེད་པའི་གཞི་འམ་རྒྱུའི་ཡན་ལག་ཤིན་ཏུ་སྦྱངས་པ་དང་། ཉོན་མོངས་
མེད་པའི་གནས་སམ་ཉོན་མོངས་མི་འབྱུང་བའི་གནས་ཀྱི་ཡན་ལག་
ཏིང་ངེ་འཛིན་དང་། ཉོན་མོངས་སམ་བྱིང་རྒོད་མེད་པའི་ངོ་བོ་བཏང་
སྙོམས་སོ། །མདོ་སྡེ་( ༤༢ན) རྒྱན་ལས། རྟག་ཏུ་རིན་ཆེན་བདུན་ལྟ་བུའི། །
བྱང་ཆུབ་ཡན་ལག་རྣམས་ཀྱིས་བསྐོར། །ཞེས་པ་ལྟར། རྒྱུན་གྱི་རྒྱལ་
བྱེད་དང་འདྲ་བའི་དམིགས་རྣམ་དྲན་པ་འཁོར་ལོ་སྟེ་དེ་དང་འདྲའོ། །
ཤེས་རབ་ཀྱི་མཚན་འཛིན་འཇོམས་པས་གླང་པོ་ཆེས་གཡུལ་འཇོམས་
པ་དང་འདྲའོ། །བྱང་ཆུབ་མྱུར་དུ་རྟོགས་པར་བྱེད་པས་བརྩོན་འགྲུས་
རྟ་དང་འདྲའོ། །ཟག་མེད་ཀྱི་ཆོས་ཚུལ་ཀུན་སྣང་བས་རབ་དགའ་ནི་
ནོར་བུའི་འོད་ཀྱི་དགའ་བ་སྐྱེད་པ་དང་འདྲ། འདི་གཉིས་ཀྱི་གོ་རིམ་
ཐལ་ཕྲེང་གི་ཡི་གེ་ནོར་རོ། །ཤིན་སྦྱངས་ཀྱི་ཟག་མེད་ཀྱི་བདེ་བ་སྟེར་བ་
བཙུན་མོ་སྟེ་དེ་དང་འདྲའོ། །མཁོ་དགུའི་བསམ་དོན་ཀུན་འབྱུང་བའི་

གནས་ཡིན་པས་ཏིང་ངེ་འཛིན་ཁྱིམ་བདག་མཆོག་དང་འདྲ། བཏང་
སྙོམས་ཀྱི་རྗེས་ཐོབ་ཏུ་ཡང་ཤེས་བྱ་མ་རྟོཊ་པ་རྟོགས་པར་བྱེད་པ་སོཊ་
འདོར་ལེན་བྱེད་པའི་བློན་པོ་དང་འདྲའོ། །
སྡོམ། རང་འབྲས་འཕགས་ལམ་སྐྱེད་པའི་རིགས་གནས་ཀྱི། །
མཁྱེན་པ་འཕགས་ལམ་ཡན་ལག་མཚན་ཉིད་དོ། །
སྒྲ་དོན་འཕགས་པའི་ལམ་གྱི་གཞིར་གྱུར་པའོ། །
བརྒྱད་པ་ནི་རང་འབྲས་འཕགས་ལམ་སྐྱེད་པའི་རིགས་གནས་ཀྱི་
མཁྱེན་པ་དེ། འཕགས་ལམ་ཡན་ལག་གི་མཚན་ཉིད། སྒྲ་དོན་ནི།
འཕགས་པའི་ལམ་གྱི་གཞིར་གྱུར་པའོ། །
སྡོམ། ཁ་ཅིག་འཕགས་ལམ་ཡན་ལག་སྒོམ་ལམ་དང༌། །
སྦྱར་བ་མི་འཐད་མཐོང་ལམ་ཡོད་ཕྱིར་ཟེར། །
མ་ཁྱབ་དབྱིག་གཉེན་གྱིས་ཀྱང་སྦྱར་ཕྱིར་དང༌། །
དེ་ཚེ་སོ་བདུན་འཐོབ་པར་རྒྱན་གསུངས་ཕྱིར། །
ཁ་ཅིག་གིས། འགྲེལ་བར་འཕགས་ལམ་ཡན་ལག་སྒོམ་ལམ་དང་
སྦྱར་བ་མི་འཐད་པར་ཐལ། དེ་མཐོང་ལམ་པ་ལ་ཡོད་པའི་ཕྱིར་ཟེར་
ན། མ་ཁྱབ་སྟེ། དབྱིག་གཉེན་གྱིས་ཀྱང་དབུས་མཐའི་འགྲེལ་བར།
ཡང་དག་པའི་ལྟ་བ་ནི་སྒོམ་པའི་ལམ་གྱི་ཚེ། ཞེས་སྒོམ་ལམ་ལ་སྦྱར་
བའི་ཕྱིར་དང་། མཐོང་ལམ་དེའི་ཚེ་སོ་བདུན་ཐོབ་པར་རྒྱན་ལས།
རྒྱལ་སྲས་( ༤༢བ)བྱང་ཆུབ་ཕྱོགས་མཐུན་པ། །རྣམ་པ་སྣ་ཚོགས་ཐམས་
ཅད་ནི། །རྟག་ཏུ་མཐོང་བའི་ལམ་དེ་དང་། །ལྷན་ཅིག་ཏུ་ནི་ཐོབ་པར་
འདོད། །ཅེས་གསུངས་པའི་ཕྱིར།

སྡོམ། འོན་ཀྱང་རྒྱུན་ཞུགས་ཞུགས་པས་མ་ཐོབ་སྟེ། །
མི་ལྕོགས་མེད་ན་དགའ་བ་མེད་གསུངས་ཕྱིར།
འོན་ཀྱང་མཛོད་ལྟར་ན་རྒྱུན་ཞུགས་ཞུགས་པས་སོ་བདུན་མ་ཐོབ་
སྟེ། དེ་ཉིད་ལས། མི་ལྕོགས་མེད་ན་དགའ་མ་གཏོགས། །ཞེས་དགའ་བ་
མེད་པར་གསུངས་པའི་ཕྱིར། གོང་མའི་ལུགས་ལ། ཉན་ས་ལས། དེ་ལ་
རབ་ཏུ་དབེན་པའི་ཡིད་ལ་བྱེད་པ་དང་། དགའ་བ་སྡུད་པའི་ཡིད་ལ་
བྱེད་པ་སྐྱེས་པར་གྱུར་པ་དེའི་ཚེ་ན་ནི་དབེན་པ་ལས་སྐྱེས་པའི་དགའ་
བ་དང་བདེ་བས་ལུས་ཚིམ་པར་བྱེད་དོ། །ཞེས་དང༌། གསེར་འཕྲེང་
ལས། འདི་ལས་ཉེར་བསྡོགས་ཀྱི་ཚོར་བ་བཏང་སྙོམས་སུ་བཤད་པ་
འདིར་མི་བཟུང་ངོ་། །ཞེས་པ་ལྟར། བསམ་གཟུགས་ཆེན་མོར་ཡང་
གསུངས་པས་རྒྱུན་ཞུགས་ཞུགས་པ་ལ་དེ་ཐོབ་པ་ཡོད་སྙམ་མོ། །
སྡོམ། མཐོང་དོན་རྗེས་སུ་དཔྱོད་པའི་ལྟ་བ་དང་། །
དེ་དོན་གཞན་ལ་སྟོན་བྱེད་རྟོགས་པ་སྟེ། །
སྒོམ་ལམ་གྱི་ཚེ་མཐོང་ལམ་གྱི་དོན་ལ་རྗེས་སུ་དཔྱོད་པའི་ལྟ་བ་
དང་། དེ་ལྟར་རྟོགས་པའི་དོན་གཞན་ལ་སྟོན་པའི་ངག་སློང་བྱེད་རྟོག་
པ་སྟེ། གསེར་འཕྲེང་ལས། དེས་ན་རྟོག་པ་དང་ལུས་ངག་གི་གསུམ་སྟེ་
བཞི་དང་ལྟ་བ་ནི་མཉམ་བཞག་གི་དུས་ན་མངོན་གྱུར་དུ་མེད་དོ། །
ཞེས་པ། མདོ་སྡེ་རྒྱན་དང་དབུས་མཐའ་རྩ་འགྲེལ་དུ་ལྟ་རྟོག་གཉིས་
རྗེས་ཐོབ་ལ་སྦྱར་བ་དང་། ཐུབ་དགོངས་སུ་མཛོད་འགྲེལ་གྱི་དགོངས་
པར་བྱས་ནས་རྟོག་པ་ཚུལ་ཁྲིམས་གསུམ་དྲན་པ་དང་།ལྔ་མཉམ་
བཞག་ན་མེད་པར་གསུངས་ཀྱང༌། མཛོད་འགྲེལ་ན་རྟོག་པ་དང་དྲན་

པ་མེད་པར་མ་བཤད་པར་གསུངས་པས། དེ་དག་གི་ཚིག་ཟིན་ལྟར་ན་
མེད་( ༤༣ན) པའི་དོན་ཡིན་ཏེ། དེས་ན། ཞེས་གསུངས་པའི་ཕྱིར། མདོ་
རྒྱན་ལས་གཙོ་བོ་དེ་ལྟར་སྦྱར་ཀྱང་མཉམ་བཞག་ན་ཡོད་པ་ཟག་མེད་
ཀྱི་བརྒྱད་གསུངས་པས་འགྲུབ་བོ། །
སྡོམ། ངག་ལུས་ཁྲིམས་དག་ངག་དང་ལས་ཀྱི་མཐའ། །
ཡང་དག་འཚོ་བ་ལུས་ངག་གཉི་གའི་སྟེ། །
ཚུལ་འཆོས་ཁ་གསག་གཉིས་སོགས་སྤོང་ཕྱིར་རོ། །
ལོག་འཚོ་མ་ཡིན་པའི་ངག་གི་བཞི་དང་། ལུས་ཀྱི་འཆལ་ཁྲིམས་
གསུམ་དག་པའི་ཚུལ་ཁྲིམས་རིམ་བཞིན་ཡང་དག་པའི་ངག་དང་ལས་
ཀྱི་མཐའ་ཡིན་ལ། ཡང་དག་འཚོ་བ་ནི། འདོད་ཆགས་ཀྱིས་ཀུན་ནས་
བླངས་པའི་ལུས་ངག་གི་མི་དགེ་བ་གཉིས་ཀ་བསྲུང་བའི་གཉིས་ཡོད་
དེ། ལུས་ཀྱི་ཚུལ་འཆོས་དང༌། ངག་གི་ཁ་བསག་གཉིས་སོགས་སྤོང་
བའི་དེ་ཡོད་པའི་ཕྱིར་རོ། །
སྡོམ། རྙེད་འདོད་ཡིད་གཅུག་སྨྲ་བ་ཁ་གསག་སྟེ། །
ནོར་བསྔགས་གཞོག་སློང་ངོ་སྦྱིན་བདག་དྲུང་ཕྱིན་ཏེ། །
ཁྱོད་དྲུང་དགྲ་བཅོམ་བྱིན་པ་བསོད་ནམས་ཆེ། །
ཞེས་བརྗོད་ཐོབ་ཀྱིས་འཇལ་བར་ཉི་སྣང་གསུངས། །
ལོག་འཚོ་ལྔ་ནི། རིན་ཆེན་ཕྲེང་བ་ལས། ཚུལ་འཆོས་རྙེད་དང་
བསྐུར་སྟིའི་ཕྱིར། །དབང་པོ་སྡོམས་པར་བྱེད་པ་སྟེ། །ཁ་བསག་རྙེད་
དང་བཀུར་སྟིའི་ཕྱིར། །ཚིག་འཇམ་ངག་ནི་སྨྲ་བའོ། །གཞོག་སློང་དེ་ནི་
ཐོབ་བྱའི་ཕྱིར། །གཞན་གྱི་རྫས་ལ་སྔགས་བྱེད་པ། །ཐོབ་ཀྱིས་འཇལ་བ་

རྙེད་པའི་ཕྱིར། །མངོན་སུམ་གཞན་ལ་སྨོད་བྱེད་པ། །རྙེད་པའི་རྙེད་པ་
རྣམས་འདོད་པ། །སྔར་ཐོབ་པ་ལ་སྔགས་བྱེད་པའོ། །ཞེས་པས་ཚུལ་
།རྙེད་པ་གདོད་ནས་རང་ཅག་གཉིས་སྔོན་ནས་ཡིད་
འཆོས་སླ་ལ།
གཅུགས་པ་ཡིན་ཞེས་འཇམ་པོ་སྨྲ་བ་ལ་ཁ་བསག་སྟེ། གཞན་གྱི་ནོར་
དེ་ཐོབ་པའི་ཕྱིར་དེའི་བསྔགས་པ་བརྗོད་པ་གཞོག་སློང་ངོ་། །རྙེད་པ་
འདོད་པས་སྦྱིན་བདག་ཁྱོད་ཀྱི་དྲུང་དུ་དགྲ་བཅོམ་པ་བྱོན་ཏེ་དེ་ལ་
བྱིན་པ་བསོད་ནམས་ཆེའོ་ཞེས་བརྗོད་པ་ཐོབ་ཀྱིས་( ༤༣བ) འཇལ་བར་
ལས་གསུངས་སོ། །རྙེད་པའི་རྙེད་པ་ནི་རང་སྦྱིན་ཡུལ་ཁྱད་
འཕགས་སུ་གོ་ཕྱིར་རྒྱལ་པོ་ཁ་ཅིག་གིས་བྱིན་པ་མ་བླང་ངོ་། །ཁ་ཅིག་
གིས་བྱིན་པ་བླངས་སོ་ཞེས་བརྗོད་པ་ལྟ་བུའོ། །
སྡོམ། བྱེ་སྨྲ་རྣམ་རིག་མ་ཡིན་གཟུགས་མེད་ན། །
ཡན་ལག་བརྒྱད་པོ་མ་ཚང་འགྱུར་ཞེས་སྨྲ། །
དེ་ཉིད་གཟུགས་སུ་མི།འདོད་སྡེ་དག་གིས།
སྒོམ་ཚེའང་ངག་དེས་དངོས་སུ་བརྗོད་དམ་ཅི། །
ཞེས་རྩོད་ལན་དུ་བྱེ་སྨྲ་དེ་མིན་ཡང༌། །
མཉམ་གཞག་དེ་ལས་ལངས་པའི་རྗེས་ཐོབ་ཏུ། །
ལོག་པའི་ངག་ལ་མི་འཇུག་རྒྱུ་མཚན་ཅན། །
དངོས་སུ་མཐོང་ཕྱིར་དེ་ཡི་རྒྱུ་མཚན་གྱིས། །
རིགས་མིན་སྡོམ་པ་ཐོབ་པར་བཞག་གོ་ཟེར། །
བྱེ་སྨྲས་རྣམ་རིག་མ་ཡིན་པའི་གཟུཊ་མེད་ན་འཕགས་པའི་མཉམ་
བཞག་ན་འཕགས་ལམ་ཡན་ལག་བརྒྱད་པོ་མ་ཚང་བར་འགྱུར་རོ། །
ཞེས་སྨྲས་པ་ལ། ལུས་ངག་གི་ལས་དེ་ཉིད་གཟུགས་སུ་མི་སྡོད་པའི་སྡེ་

པ་དག་གིས། མཉམ་བཞག་ཏུ་སྒོམ་ཚེའང་ངག་གང་ཟག་དེས་དངོས་
སུ་བརྗོད་དམ། ཅི་སྟེ་གཟུགས་ཡིན་ཞེས་རྩོད་པའི་ལན་དུ། བྱེ་སྨྲས་དེ་
དངོས་སུ་བརྗོད་པ་མིན་ཡང་།
མཉམ་བཞག་དེ་ལས་ལངས་པའི་རྗེས་
ཐོབ་ཏུ་ལོག་པའི་ངག་སོགས་ལ་མི་འཇུག་པའི་རྒྱུ་མཚན་ཅན་ནམ།
འབྲས་བུ་ཅན་དངོས་སུ་མཐོང་བའི་ཕྱིར། དེའི་རྒྱུ་མཚན་གྱིས་རིག་
མིན་གྱི་སྡོམ་པ་ཐོབ་པར་བཞག་གོ་ཞེས་ཟེར་རོ། །
སྡོམ། འོ་ན་སེམས་པའི་ཁྱད་པར་ཐོབ་པས་ཀྱང༌། །
རུང་སྟེ་དངོས་སུ་བརྗོད་པ་མི་དགོས་ཤིང༌། །
དེ་ཡང་རྒྱུ་མཚན་ཡིན་ཕྱིར་འགོ་མཚུངས་སོ། །
མདོ་སྡེ་པ་སོགས་ཀྱིས། འོ་ན། སེམས་པའི་ཁྱད་པར་མཐུ་ཅན་ཐོབ་
པས་ཀྱང་རུང་སྟེ། ངག་དེ་དངོས་སུ་བརྗོད་པ་མི་དགོས་ཤིང་སེམས་པ་
དེ་ཡང་ལོག་པའི་ངག་སོཊ་ལ་མི་འཇུག་པའི་རྒྱུ་མཚན་དེ་རྒྱུ་ཡིན་པའི་
ཕྱིར་ཞེས་མགོ་མཚུངས་པའི་ལན་བྱས་སོ། །
སྡོམ། སྒོམ་སྤང་རིམ་པ་དུ་མ་སྤོང་དགོས་ཀྱང༌། །
མི་སྐྱོད་གཉེན་པོ་བསྒོམ་ལ་ཡང་དག་རྩོལ། །
རྒྱུ་མཚན་རྣམ་གསུམ་མི་བརྗེད་དྲན་པ་སྟེ། །
ཞི་གནས་རྒྱུ་མཚན་རྒོད་ཚེ་མི་སྡུག་པ། །
བསྒོམས་པའོ་རབ་ཏུ་འཛིན་པའི་རྒྱུ་མཚན་ནི། །
བྱིང་ཚེ་སྡུག་པའི་མཚན་མ་ཡིད་ལ་བྱེད། །
བཏང་སྙོམས་རྒྱུ་མཚན་ལྷུན་གྲུབ་འཇུག་པའི་ཚེ། །
རྒྱུན་བསྲིང་བ་ལ་དབུས་མཐའི་འགྲེལ་བཤད་གསུངས། །
མངོན་ཤེས་སོགས་སྒྲུབ་ཡང་དག་ཏིང་འཛིན་ནོ། །

ཡུན་རིང་པོར་སྒོམ་སྤང་རིམ་པ་དུ་མ་སྤོང་དགོས་ཀྱང་མི་སྐྱོ་བར་
ཤེས་སྒྲིབ་སོགས་ཀྱི་གཉེན་པོར་སྒོམ་པ་ལ་ཡང་དག་པའི་རྩོལ་བ་དང་།
རྒྱུ་མཚན་རྣམ་གསུམ་མི་བརྗེད་པའི་དྲན་པ་སྟེ། རྒྱུ་མཚན་གསུམ་ནི།
ཞི་གནས་ཀྱི་རྒྱུ་མཚན ་རྒོད་པ་བྱུང་ཚེ་མི་སྡུག་པ་སོཊ་བསྒོམ་པའོ། །
རབ་ཏུ་འཛིན་པའི་རྒྱུ་མཚན་ནི་བྱིང་བ་བྱུང་ཚེ་སྡུག་པའི་མཚན་མ་ལྷ་
སྐུ་སོགས་ཡིད་ལ་བྱེད་པ་དང༌། བཏང་སྙོམས་ཀྱི་རྒྱུ་མཚན་བྱིང་རྒོད་
མེད་པར་དམིཊ་པར་( ༤༤ན) ལྷུན་གྲུབ་ཏུ་འཇུག་པའི་ཚེ་རང་གི་སྒོམ་
པའི་རྒྱུན་བསྲིང་བ་ལ་དབུས་མཐའི་འགྲེལ་པ་བློ་བརྟན་མར་གསུངས་
སོ། །མངོན་ཤེས་སོགས་ཡོན་ཏན་ཁྱད་པར་ཅན་སྒྲུབ་པའི་ཡང་དག་
པའི་ཏིང་ངེ་འཛིན་ནོ། །
སྡོམ། དེ་བརྒྱད་བསྡུ་ན་བཞི་སྟེ་ལྟ་བ་ནི། །
མཉམ་གཞག་མཐོང་དོན་ཡོངས་བཅོད་ཡན་ལག་དང༌། །
རྟོག་པ་དེ་དོན་གོ་བྱེད་ཡན་ལག་སྟེ། །
ལས་གསུམ་ལྟ་ཁྲིམས་ཡོ་བྱད་བསྙུངས་པ་ལ། །
གཞན་ཡིད་ཆེས་པར་བྱེད་པའི་ཡན་ལག་གོ །
དེ་བརྒྱད་བསྡུ་ན། དབུས་མཐའ་ལས། ཡོངས་སུ་གཅོད་དང་གོ་
བྱེད་དང་། །རྣམ་གསུམ་གཞན་ཡིད་ཆེས་པར་བྱེད། །མི་མཐུན་ཕྱོགས་
ཀྱི་གཉེན་པོར་ནི། །ལམ་གྱི་ཡན་ལག་དེ་བརྒྱད་དོ། །ཞེས་པ་ལྟར་བཞི་
སྟེ། ཡང་དག་པའི་ལྟ་བ་ནི། མཉམ་བཞག་ཏུ་མཐོང་བའི་དོན་རྗེས་
ཐོབ་ཏུ་ཡོངས་སུ་གཅོད་པའི་ཡན་ལག་དང༌། རྟོག་པ་དེ་དག་གི་དོན་
གཞན་ལ་གོ་བྱེད་ཀྱི་ཡན་ལག་སྟེ་གོ་བྱེད་ཀྱི་ཀུན་སློང་དང་། ལས་

གསུམ་ནི། ངག་གིས་སྟོན་ཚུལ་གྱིས་ལྟ་བ་རྣམ་དག་ཏུ་དང་། ལུས་ཀྱིས་
བྱ་བ་མིན་པ་མི་བྱེད་པས་ཚུལ་ཁྲིམས་རྣམ་དག་ཏུ་དང་། འཚོ་བས་
ཆོས་གོས་ངན་ངོན་ལ་སྤྱོད་པས་ཡོ་བྱད་བསྙུངས་པ་སྟེ་ཕོངས་པའམ་
ཞེན་པ་མེད་པ་ལ་གཞན་ཡིད་ཆེས་པར་བྱེད་པའི་ཡན་ལག་གོ
སྡོམ། གཉེན་པོའི་ཡན་ལག་རྩོལ་དྲན་ཏིང་འཛིན་ཏེ། །
སྒོམ་སྤོང་དང་ནི་བྱིང་རྒོད་རྣམ་གཉིས་དང༌། །
ཁྱད་འཕགས་ཡོན་ཏན་གེགས་རྣམས་འཇོམས་ཕྱིར་རོ། །
ངག་སོགས་གཟུགས་སུ་འདོད་རྣམས་ལུས་ངག་ལས།
རྫས་གཞན་ཕྱིར་ན་བཅུ་གཅིག་རྫས་སུ་འགྱུར། །
གཉེན་པོའི་ཡན་ལག་ནི། ཡང་དག་པའི་རྩོད་པ་དྲན་པ་ཏིང་ངེ་
འཛིན་གསུམ་ཡིན་ཏེ། དང་པོས་སྒོམ་སྤང་དང་། ནི་དགར་ཚིག་གོ །
གཉིས་པས་བྱིང་རྒོད་རྣམ་པ་གཉིས་དང་། གསུམ་པས་མངོན་ཤེས་
སོགས་ཁྱད་པར་དུ་འཕཊ་པའི་ཡོན་ཏན་གྱི་གེཊ་དབང་གི་མི་མཐུན་
ཕྱོགས་རྣམས་འཇོམས་པའི་ཕྱིར་རོ།།ཡང་དག་པའི་ངག་སོགས་
གཟུགས་སུ་འདོད་པ་རྣམས་ཀྱིས་ལུས་ངག་གི་ལས་གཉིས་རྫས་གཞན་
ཡིན་པའི་( ༤༤་) ཕྱིར་ན། སོ་བདུན་བཅུ་གཅིག་གི་རྫས་སུ་འདུ་བར་
འགྱུར་རོ། །ལས་སེམས་པར་འདོད་པས་ལུས་ངག་གི་སྤོང་བ་བདུན་
སེམས་གཅིག་གི་འཁོར་དུ་ཡོད་པས། དེ་དག་རྫས་གཅིག་ཡིན་ལ། ཐལ་
འགྱུར་པའི་ལུགས་ལ་ཡང་ཡང་དག་པའི་ངག་སོགས་གཟུགས་ཡིན་པ་
འདི་དང་གཞུང་མང་པོས་འགྲུབ་པས། དེའི་ལུགས་ལ། ཡང་དག་པའི་
ངག་སོགས་གསུམ་ལ་ལམ་དང་རྣམ་མཁྱེན་གྱི་རྣམ་པ་དང་། ཟག་མེད་

ཡེ་ཤེས་ཡོད་མེད་དཔྱད་དགོས་ཏེ། ཁ་ཅིག་གིས། ཡང་དག་པའི་ངག་
འཕགས་ལམ་ཞེས་ཤེས་པ་གཅིག་བཞག་པ་རྩོད་ཚེ་ཁ་གཅོད་ཐབས་
ཡིན་པའི་ཕྱིར་ཏེ།དེ་ལ་ལུས་ངག་གི་ལས་མེད་པར་ཐལ་བ་སོགས་
མཐའ་ཡས་སོ།།འཕགས་ལམ་ཡིན་ན་བྱང་ཆུབ་ཡན་ལག་དང་།
འཕཊ་ལམ་ཡན་ལག་གཉིས་ཀ་ཡིན་པས་ཁྱབ་པར་ཡིག་ཆར་གསུངས་
ཀྱང་། འཕགས་ལམ་ཡན་ལག་བརྒྱད་རེ་རེ་ལ་ཟག་བཅས་ཡོད་མེད་
དཔྱད་དེ། གཞན་ལ་ཡོད་ཆོག་ཀྱང་། ངག་སོགས་གསུམ་ཟག་མེད་ཀྱི་
སྡོམ་པ་ཡིན་པ་ལྟ་བུར་གསུངས་པའི་ཕྱིར་རོ། །
སྡོམ། སེམས་དཔར་ཡོད་པ་དང་མཐུན་གཉེན་པོའི་ལམ། །
སྤྲུལ་པའི་ལམ་དང་མཐོང་ཆོས་བདེར་གནས་ལམ། །
འདས་ལམ་སྤོང་ལམ་སངས་རྒྱས་ལམ་དྲུག་ལས། །
གཉིས་པ་བྱང་ཆུབ་སེམས་དཔར་ཡོད་པ་དང་མཐུན་པའི་རྣམ་པ་
སོ་བཞི་བཤད་པ་ལ། གཉེན་པོའི་ལམ། སྤྲུལ་པའི་ལམ། མཐོང་ཆོས་
བདེར་གནས་ཀྱི་ལམ། འདས་ལམ། སྤོང་ལམ། སངས་རྒྱས་ཀྱི་ལམ་
དང་དྲུག་ལས།
སྡོམ། རྣམ་ཐར་སྒོ་གསུམ་མདོ་ལས་བསྟན་ཚུལ་ནི། །
ལྟ་བས་བྱས་པའི་རྣམ་པ་དམིགས་མེད་ཅེས། །
སྟོང་པའི་རྣམ་པ་སྟོང་དང་བདག་མེད་གཉིས། །
མཚན་མེད་སྟོན་པར་རྣམ་རྟོག་དམིགས་མེད་ཅེས། །
མཚན་འཛིན་ཞི་དང་ཞི་བྱེད་འགོག་ལམ་བསྟན། །
རྒྱུ་མཚན་ཅན་ཞེས་སྒྱུར་དགོས་གསེར་འཕྲེང་གསལ། །  ཿ

དང་པོ་ལ། རྣམ་ཐར་སྒོ་གསུམ་མདོ་ལས་བསྟན་ཚུལ་ནི། ལྟ་བས་
བྱས་པའི་རྣམ་པ་དམིགས་སུ་མེད། །ཅེས་པས། བདག་དང་བདག་གི་
བར་འཛིན་པའི་ལྟ་བའི་བྱས་པ་སྟེ་དེར་ཞེན་པའི་གཉེན་པོར་རྣམ་
པར་( ༤༥ན)ཐར་པའི་སྒོ་སྟོང་ཉིད་ཀྱི་རྣམ་པ་སྟོང་བདག་མེད་གཉིས་
རྟོགས་པའི་རྣམ་པ་དང་། མཚན་མེད་སྟོན་པར། རྣམ་པར་རྟོག་པ་
དམིགས་པ་མེད། །ཅེས་པས། འཇིག་ལྟའི་རྒྱུ་མཚན་ཅན་ནམ་འབྲས་བུ་
ཚུལ་མིན་གྱི་མཚན་འཛིན་ཞི་བའི་འགོག་བདེན་དང་། དེ་ཞི་བྱེད་ལམ་
བདེན་གཉིས་ཀའི་ཁྱད་ཆོས་བརྒྱད་རྟོགས་པའི་རྣམ་པ་བསྟན། ཡིག་
ཆར། ལྟ་བའི་རྒྱུ་ཚུལ་མིན། ། ཞེས་འབྱུང་ཡང་། ལྟ་བའི་རྒྱུ་མཚན་ཅན་
ཞེས་བསྒྱུར་དགོས་པར། གསེར་འཕྲེང་ལས། འཇིག་ལྟའི་རྒྱུའི་རྣམ་
རྟོག་ལ་བྱས་ན་དེ་ཤེས་སྒྲིབ་ཡིན་པས་མི་རྟག་སོཊ་བཅུ་དྲུག་གི་རྣམ་
པ་ཅན་གྱིས་སྤོང་མི་ནུས་པས་སོ། །ཞེས་གསལ་བར་གསུངས་སོ། །དེས་
ན་ཡིག་ཆའི་དེ་ཉ་ཊཱིཀ་ལས། བདག་ལྟ་དེའི་རྒྱུ་མཚན་ཏེ་རྒྱུར་ཡོད་པ་
ཅན་ནམ་འབྲས་བུར་ཡོད་པ་ཅན། ཞེས་འགྲེལ་བ་ཆེ་ཆུང་གཉིས་ཀའི་
ཚིག་སོར་བཞག་བྱས་པ་ལྟར་རམ། ཚིག་སྡུད་ཡིན་དཔྱད།
སྡོམ། སྨོན་ལམ་དམིགས་སུ་མེད་ཅེས་སྨོན་མེད་དེ། །
སྲིད་སྨོན་སེལ་ཕྱིར་སྡུག་ཀུན་རྣམ་པ་དྲུག །
སྨོན་ལམ་དམིགས་སུ་མེད། ཅེས་པས་སྨོན་མེད་ཀྱི་རྣམ་ཐར་ཏེ།
སྲིད་པ་གསུམ་ལ་སྨོན་པ་སེལ་བྱེད་ཀྱི་གཉེན་པོར་ཤེས་ཕྱིར། སྡུག་ཀུན་
གྱི་རྣམ་པ་དྲུག་རྟོགས་པའི་རྣམ་པ་གསུངས་སོ། །
སྡོམ། འདི་ལ་འཆད་ཚུལ་གཞན་ཡང་དུ་མ་སྟེ། །

བསྡུ་བར་སྟོང་མཚན་སྨོན་མེད་སྒྲས་བསྟན་དེར། །
ཐོས་བསམ་སྒོམ་གསུམ་མོ་སྟོང་ཉིད་ལ་སོགས་ཀྱི། །
ཏིང་འཛིན་སྒྲས་བསྟན་སྐྱེ་འཕགས་སྒོམ་བྱུང་གཉིས། །
རྣམ་ཐར་སྒྲས་བསྟན་འདས་ལམ་སྒོམ་བྱུང་ཉིད། །
སྔ་སྔ་སྤྱི་དང་ཕྱི་མ་བྱེ་བྲག་ཕྱིར། །
རྣམ་ཐར་སྒོ་གསུམ་པོ་འདི་ལ་འཆད་ཚུལ་གཞན་ཡང་དུ་མ་ཡོད་
པ་སྟེ། བསྡུ་བར་སྟོང་པ་ཉིད་དང་། མཚན་མ་མེད་པ་དང་སྨོན་པ་མེད་
པའི་སྒྲས་བསྟན་པ་དེར་ཐོས་བསམ་སྒོམ་གསུམ་དང༌། སྟོང་ཉིད་ལ་
སོགས་ཀྱི་ཏིང་ངེ་འཛིན་གྱི་སྒྲས་བསྟན་པར་སྐྱེ་འཕགས་ཀྱི་སྒོམ་བྱུང་
གཉིས་ཁོ་ན་དང་། ( ༤༥བ)རྣམ་ཐར་གྱི་སྒྲས་བསྟན་པར་འདས་ལམ་དུ་
གྱུར་པའི་སྒོམ་བྱུང་ཉིད་ལས་མེད་དེ། སྔ་མ་སྔ་མ་སྤྱི་དང་ཕྱི་མ་ཕྱི་མ་
རྣམས་བྱེ་བྲག་ཡིན་པའི་ཕྱིར།
སྡོམ། མཆིམས་མཛོད་དང་པོར་སྒོམ་དང་གཉིས་པ་ལ། །
སྒོམ་བྱུང་འདས་ལམ་མ་བཞག་འཐད་པར་དཀའ། །
དེས་ན་མཆིམས་མཛོད་ལས་དང་པོར་ཐོས་བསམ་ཙམ་ལས་སྒོམ་
བྱུང་དང༌། གཉིས་པ་འཇིག་རྟེན་པའི་སྒོམ་བྱུང་ཙམ་ལས་སྒོམ་བྱུང་
འདས་ལམ་མ་བཞག་པ་འཐད་པར་དཀའོ།།མཱནྟི
སྡོམ། བྱེ་སྨྲ་ལམ་ཡང་སུན་འབྱིན་ལམ་གསུམ་གྱིས། །
༣༣གཅོད་ཕྱིར་སྨོན་མེད་ལ་བསྣན་གཞན་རྣམས་མཚུངས། །
བྱེ་སྨྲས་ལམ་བདེན་ཡང་ལྷག་མེད་ཀྱི་ཚེ་ལམ་སུན་འབྱིན་པའི་ལམ་
གསུམ་གྱིས་རྒྱུན་གཅོད་པའི་ཕྱིར་ན། དེའི་ཁྱད་ཆོས་བཞི་སྨོན་མེད་ལ་

བསྣན་པ་མ་གཏོགས་གཞན་རྣམས་འདི་དང་མཚུངས་སོ།
སྡོམ། རྒྱན་ལས་སྟོང་པར་བདག་མེད་རྣམ་གཉིས་དང༌། །
སྨོན་མེད་དམིགས་པ་སྡུག་བསྔལ་ཕུང་པོ་སོགས། །
དེ་དག་ཉེ་བར་ཞི་བ་མཚན་མེད་ཕྱིར། །
བཅུ་དྲུག་སོགས་ལ་དངོས་སུ་མ་སྦྱར་ཞིང༌། །
ཐུན་མོང་ཐུན་མོང་མ་ཡིན་གཉིས་ཀ་ཡང༌། །
བསྡུས་ཕྱིར་སྟོང་པ་རྫས་ཡོད་བཀག་ཙམ་མིན། །
མདོ་སྡེ་རྒྱན་ལས། བདག་མེད་རྣམ་པ་གཉིས་པོ་དང༌། །བདག་ཏུ་
འཛིན་པའི་རྟེན་དང་ནི། །དེ་དག་ཉེར་བཞི་ཡིན་ཞེས་བྱ། །ཞེས་རྣམ་
པར་ཐར་པའི་སྒོ་སྟོང་པ་ཉིད་ཀྱི་དམིགས་པར་གང་ཟག་དང་།ཚོས་
ཀྱི་བདག་མེད་རྣམ་པ་གཉིས་དང་། སྨོན་མེད་ཀྱི་དམིགས་པར་སྡུག་
བསྔལ་གྱི་ཕུང་པོ་སོགས་དང༌། དེ་དག་ཉེ་བར་ཞི་བའི་འགོག་བདེན་
མཚན་མེད་ཀྱི་དམིགས་པར་གསུངས་པའི་ཕྱིར། བདེན་རྣམ་བཅུ་དྲུག་
སོགས་ལ་དངོས་སུ་མ་སྦྱར་ཞིང་ཐུན་མོང་བ་དང་། ཐུན་མོང་མ་ཡིན་
པའི་རྣམ་ཐར་གཉིས་ཀ་ཡང་བསྡུས་པའི་ཕྱིར། དེའི་སྟོང་པ་ཉིད་རང་
རྐྱ་བའི་རྫས་ཡོད་བཀག་ཙམ་གྱི་སྟོང་པ་ཉིད་མིན་ནོ། །
སྡོམ། བཀར་བཏགས་ཕྱག་རྒྱ་གཉིས་ཀྱིས་སྨོན་མེད་དང་། །
གསུམ་པས་སྟོང་པ་བཞི་པས་མཚན་མེད་འགྲུབ། །
རྣམ་ཐར་གསུམ་གྱི་རྒྱུ་བཀའ་བཏགས་ཕྱག་རྒྱ་འདུས་བྱས་མི་རྟག་
པ་དང་། ཟག་བཅས་སྡུག་བསྔལ་བར་རྟོགས་པ་གཉིས་ཀྱི་སྨོན་མེད་
དང་། གསུམ་པ་ཆོས་ཐམས་ཅད་བདག་མེད་པར་རྟོགས་པས་སྟོང་

ཉིད་དང་། བཞི་པ་མྱ་ངན་ལས་འདས་པ་ཞི་བ་རྟོགས་པས་མཚན་
མེད་འགྲུབ་པར་རྒྱན་( ༤༦ན)ལས་སོ། །འདི་བསོད་གྲགས་པས། ཏིང་ངེ་
འཛིན་གྱི་སྤྱོད་ཡུལ་དུ། །ཞེས་བཏོན་ནས་རྣམ་ཐར་སྒོ་གསུམ་གྱི་ཡུལ་
ལ་སྦྱར་རོ། །རྗེ་བཙུན་པའི་མཐའ་དཔྱོད་དུ། ཆོས་རྣམས་ཀྱི་ངོ་བོ་རྒྱུ་
འབྲས་གསུམ་བདེན་པས།  ོ སྟོང་པ་ལ་རིམ་པ་བཞིན་རྣམ་ཐར་སྒོ་
གསུམ་དུ་འཇོག་རིཊ་པའི་ཕྱིར་ཏེ། རྣམ་ཐར་སྒོ་གསུམ་ཤེས་པ་དང་། །
ཞེས་བཤད་པའི་ཕྱིར། ཞེས། རྣམ་ཐར་སྒོ་གསུམ་གང་རུང་ལ་སྟོང་ཉིད་
ཀྱིས་ཁྱབ་པར་དབུས་མཐའ་སོགས་ཀྱིས་བསྒྲུབ་ཀྱང་། ཡུལ་ཅན་ལ་
ཏིང་ངེ་འཛིན་ཞེས་སྦྱར་རོ། །རང་ལུགས་ལ། རྣམ་ཐར་སྒོ་གསུམ་གང་
རུང་ལ་ཤེས་པ་དགོས་སོ། །
སྡོམ། རྣམ་ཐར་བརྒྱད་ལས་སྤྲུལ་པའི་ལམ་གསུམ་སྟེ། །
རྟེན་གྱི་གང་ཟག་ཐེག་ཆེན་ཚོགས་ལམ་ཆེ། །
ཐེག་དམན་ལུས་མངོན་བྱེད་དང་རྒྱན་བཅས་སོ།
གཉིས་པ་ནི། རྣམ་ཐར་བརྒྱད་ལས་སྤྲུལ་པའི་ལམ་གསུམ་སྟེ། དེའི་
རྟེན་གྱི་གང་ཟག་ནི། ཐེག་ཆེན་གྱི་ཚོགས་ལམ་ཆེན་པོ་ནས་དང་ཐེག་
དམན་གྱི་ཕྱིར་མི་འོང་ལུས་མངོན་བྱེད་དང་། དགྲ་བཅོམ་རྒྱན་བཅས་
སོ། །ཞེས་བུ་ཊཱིཀ་ཏུ་གསུངས་པ་ལྟར། གསེར་འཕྲེང་དང་། རྟོགས་
དཀའི་སྣང་བར་ཡང་གསུངས་པས། རྗེ་བཙུན་པ་དང་སྒོ་མང་ཡིག་ཆ་
གསར་རྙིང་གཉིས་ཀར་དེ་བཞིན་བྱས་སོ། །བསོད་གྲགས་པའི་སྤྱི་དོན་
ལས། ཐེག་དམན་གྱི་དབང་དུ་བྱས་ན། བསམ་གཏན་གྱི་དངོས་གཞི་
ཐོབ་པའི་ཕྱིར་མི་འོང་དང་། དགྲ་བཅོམ་པའི་རྒྱུད་ལ་ཡོད་ཀྱི་རྒྱུན་

ཞུགས་དང་ཕྱིར་འོང་ལ་མེད་པར་གསུངས་པ་འོག་གིས་སེམས་རྟེན་
དང་འགྲིག་ལ། ཉ་ཊཱིཀ་ལས། ཉན་ཐོས་ལྟར་ན། བསམ་གཏན་གྱི་
དངོས་གཞིའི་སེམས་ཐོབ་པའི་སོ་སྐྱེ་དང་འཕགས་པའི་གང་ཟག་ཅི་
རིགས་སོ། །འདི་བུ་ནོར་རོ། །ཞེས་མཛོད་ལྟར་གསུངས་སོ། །
སྡོམ། ཁ་ཅིག་མཛོད་ལྟར་མི་ཉིད་ཁོ་ན་ཟེར། །
བྱང་སེམས་གཟུགས་དང་འདོད་ལྷར་སྐྱེས་པའང་ཡོད། །
ཁ་ཅིག་མཛོད་( ༤༦བ) ལས། ལྷག་མ་མི་ལས་སྐྱེས། ཞེས་པ་ལྟར།
རྟེན་མི་ཉིད་ཁོ་ན་དགོས་ཟེར་བ་མི་འཐད་དེ། བྱང་སེམས་གཟུགས་
དང་འདོད་ལྷར་དེ་གསུམ་སྐྱེས་པའང་ཡོད་པར་གསེར་འཕྲེང་ལས་
གསུངས་པའི་ཕྱིར།
སྡོམ། སེམས་རྟེན་མཛོད་ལས་རྣམ་ཐར་གསུམ་པ་ནི། །
བཞི་པར་བརྟེན་ཡང་རྣམ་ཐར་དང་པོ་གཉིས། །
བསམ་གཏན་དང་པོ་གཉིས་པོ་ཅི་རིགས་ཏེ། །
འདོད་དང་དང་པོའི་སས་བསྡུས་ཁ་དོག་ལ། །
ཆགས་བྲལ་གཉེན་པོར་མི་སྡུག་བསྒོམ་པར་འདོད། །
གོང་དེར་ཆགས་དང་བྲལ་ཕྱིར་མིག་ཤེས་འང་མེད། །
སེམས་རྟེན་ནི། མཛོད་ལས་རྣམ་ཐར་གསུམ་པ་ནི་བསམ་གཏན་
བཞི་པར་བརྟེན་ཡང་རྣམ་ཐར་དང་པོ་གཉིས་བསམ་གཏན་དང་པོ་
གཉིས་པོ་ཅི་རིགས་ཡིན་ཏེ། འདོད་པ་དང་བསམ་གཏན་དང་པོའི་
སས་བསྡུས་ཀྱི་ཁ་དོག་ལ་ཆགས་པ་དང་། བྲལ་བའི་ཕྱིར་དེའི་གཉེན་
པོར་མི་སྡུག་པ་བསྒོམ་པར་འདོད་པའི་ཕྱིར། དེའི་གོང་མ་བསམ་

གཏན་གཉིས་པ་དེར་ཁ་དོག་ལ་ཆཊ་པའི་དབང་ཤེས་དང་བྲལ་བའི་
ཕྱིར་དང་། དེར་མིག་ཤེས་འང་མེད་པས་གསུམ་པ་ཡན་སེམས་རྟེན་ལ་
མེད་དོ། ། སྡོམ། གྲུབ་མཐའ་གོང་མས་རྣམ་ཐར་གསུམ་ག་ཡང༌། །
རབ་མཐའི་བསམ་གཏན་བཞི་པར་བརྟེན་པས་གསུངས། །
གྲུབ་མཐའ་གོང་མས་རྣམ་ཐར་གསུམ་ག་ཡང་རབ་མཐའི་བསམ་
གཏན་བཞི་པར་བརྟེན་པར་ཀུན་བཏུས་ལྟར།
གསེར་འཕྲེང་ལས་
གསུངས་སོ།
སྡོམ། ཉི་སྣང་གཟུགས་མེད་གསུངས་པ་དེ་ཐོབ་ན། །
གཟུགས་ཀྱི་འདུ་ཤེས་གཞིག་པ་སླ་བར་དགོངས། །
ཡིག་ཆར་བསམ་གཟུགས་གང་རུང་གསུངས་པའང་དེ། །
གཞན་དུ་བསམ་གཏན་གཟུགས་མེད་བར་འགལ་བྱེད། །
ཉི་སྣང་རྒྱན་སྣང་གཉིས་ཀར། བསམ་གཏན་ནམ་གཟུགས་མེད་
པའི་སྙོམས་པར་འཇུག་པ་ལ་བརྟེན་ནས། ཞེས་གསུངས་པ། གསེར་
འཕྲེང་ལས། སྔ་མ་གཟུགས་མེད་ཐོབ་པས་ཀྱང་སྒོམ་པ་ཡོད་པ་དང་།
ཕྱི་མ་གཟུཊ་མེད་ཐོབ་ན་གཟུགས་ཀྱི་འདུ་ཤེས་ཞིག་སླ་བ་ལ་དགོངས་
ནས། ཞེས་པ་ལྟར། གཟུགས་མེད་དངོས་གཞི་དེ་ཐོབ་ན་གཟུགས་ཀྱི་
འདུ་ཤེས་གཞིག་པ་སླ་བར་དགོངས་ཤིང་། ཡིག་ཆར། སེམས་རྟེན་
བསམ་གཟུགས་གང་རུང་ལ་རྟེན། ཞེས་གསུངས་པའང་དེ་ལྟར་ཡིན་
ཏེ། གཞན་དུ་ན་བསམ་གཏན་དང་། གཟུགས་མེད་པར་རྟེན་པ་འགལ་
བར་བྱེད་དགོས་པའི་( ༤༧ན) ཕྱིར། རྟོགས་དཀའི་སྣང་བ་ལས། ཀུན་

བ ཏུས་ཀྱི་དེ་ཐེག་པ་ཐུན་མོང་བའི་རྣམ་གཞག་ཡིན་ཡང་། འདིའི་སྤྲུལ་
པའི་ལམ་ནི།ལམ་ཤེས་ཀྱིས་བསྡུས་པ་བྱང་སེམས་ཁོ་ནའི་སྒོམ་པ་ཡིན་
ཞིང་།བྱང་སེམས་ཐབས་མཁས་པས་གཟུགས་མེད་ཀྱི་སེམས་ལ་
བརྟེན་ནས་ཀྱང་གཟུཊ་ལ་བལྟ་ནུས་ཏེ། འདོད་སེམས་ལ་བརྟེན་ནས་
འ ད ས ་ལམ་མངོན་དུ ་བྱེ ད ་ནུ ས ་པ ་བ ཞིན ་སྙ མ་དུ ་ད གོ ང ས ་ན ས །
འགྲེལ་ཆེན་གཉིས་སུ་དེ་ལྟར་གསུངས་སོ། །དེ་ཡང་རྣམ་ཐར་དང་པོ་
སྒོམ་པ་པོ་གཟུགས་མེད་ཀྱི་སྙོམས་འཇུག་ཐོབ་ན་རང་ལ་གཟུགས་ཀྱི་
འདུ་ཤེས་མོས་པ་ཡིད་བྱེད་ཀྱི་ཚུལ་གྱིས་བཞག་ལ། རྣམ་ཐར་གཉིས་པ
སྒོམ་པ་པོ་གཟུགས་མེད་ཀྱི་སྙོམས་འཇུག་ཐོབ་ན་དེ་ལ་བརྟེན་ནས་
རང་ལ་གཟུགས་ཀྱི་འདུ་ཤེས་བཤིག་ཅིང་། མ་ཐོབ་ན་རང་ལ་གཟུགས་
ཀྱི་འདུ་ཤེས་མོས་པ་ཡིད་བྱེད་ཀྱིས་བཤིག་ནས་སྒོམ་མོ། །ཞེས་དང་།
རྣམ་བཤད་ལས། བསམ་གཏན་ནམ་གཟུགས་མེད་པའི་སེམས་ལ་
བརྟེན་ནས། ཞེས་རྣམ་ཐར་གསུམ་ག་ལ་གསུངས་པ་ལྟར། ཡིག་ཆར་
གསུམ་གར་སྦྱར་ཞིང་། ཡིག་ཆ་རྙིང་པར། མཐའ་དཔྱད་སྐབས་རྣམ་
ཐར་དང་པོ་གཉིས་ཀྱི་སེམས་རྟེན་ལ་གཟུགས་མེད་དངོས་གཞི་ཡོད་
མེད་ཀྱི་འདོད་པ་གཉིས་བཀོད་ནས་མེད་པར་འདོད་པས་སེམས་ཅན་
གྱི་རྒྱུད་ཀྱི་གཟུཊ་མེད་དངོས་གཞིའི་ཡུལ་ལ་ཕྱི་རོལ་གྱི་གཟུགས་མེད་
པའི་ཕྱིར་ཞེས་བསྒྲུབ་ཀྱང་། གསེར་འཕྲེང་མ་དྲངས་ལ། དེ་ཡོད་པར་
འདོད་པས་འགྲེལ་ཆེན་དང་། ། རྣམ་བཤད་( ༤༧་)ཀྱི་ལུང་དང་རྟོགས་
དཀའི་སྣང་བའི་རིགས་པས་སྒྲུབ་ཅིང་། དེ་ལ་སྔ་མས་ལུང་དེ་དག་གི་
དོན་རྣམ་ཐར་དང་པོ་ལ་གཟུགས་མེད་ཐོབ་ན་ཡང་གཟུགས་ཀྱི་འདུ་

ཤེས་བཞག་དགོས་ལ། གཉིས་པ་ལ་མ་ཐོབ་ན་ཡང་འདུ་ཤེས་དེ་གཞིག་
དགོས་པའི་དོན་ཡིན་པར། ཀུན་བཏུས་ལས། གཟུགས་ལ་འདོད་
ཆགས་དང་མ་བྲལ་བའམ། བཞག་པས་ཀྱང་རུང་སྟེ། ཞེས་དང་།
གཟུགས་ལ་འདོད་ཆགས་དང་བྲལ་བའམ། བཞག་པས་ཀྱང་རུང་སྟེ།
ཞེས་པས་འགྲུབ་པར་གསུངས་ནས། རང་ལུགས་སྐབས་དང་པོ་གཉིས་
ལ་སེམས་རྟེན་གཟུགས་མེད་སྦྱར། གསུམ་པར་བསམ་གཏན་བཞི་པའི་
དངོས་གཞི་སྦྱར་བ། འགྲེལ་ཆེན་གཉིས་སུ་གསུམ་པ་མི་གསལ་བས་
ཡིན་ནོ། །འགྲེལ་ཆེན་དང་རྣམ་བཤད་ཀྱི་དོན། བསོད་གྲགས་པའི་སྤྱི་
དོན་ལས།བྱང་སེམས་ཀྱིས་གཟུགས་མེད་ཀྱི་སེམས་ལ་བརྟེན་ནས་
རྣལ་འབྱོར་བ་རང་ལ་གཟུགས་ཅན་གྱི་འདུ་ཤེས་གཞིག་ནས་དེ་མ་
ཐག་ཏུ་བསམ་གཏན་གྱི་དངོས་གཞི་ལ་བརྟེན་ཏེ། རྣམ་ཐར་གཉིས་པ་
སྒོམ་པའི་དབང་དུ་བྱས་པའི་ཕྱིར་ཏེ། གཟུགས་མེད་ཀྱི་དངོས་གཞི་ལ་
བརྟེན་ན་གཟུགས་ཀྱི་འདུ་ཤེས་གཞིག་སླ་བའི་ཕྱིར་རོ། །ཞེས་གསེར་
འཕྲེང་དང་རྣམ་བཤད་དགོངས་པ་གཅིག་ཏུ་བྱས་པ་སྔར་གྱི་བསྡུས་
དོན་དང་མཐུན་ནོ། །འོན་ཀྱང་རྟོགས་དཀའི་སྣང་བའི་དེ་ཡང་ཤིན་ཏུ་
ལེགས་པས་དཔྱད་པར་བྱའོ། །ཡིག་ཆ་རྣམས་སུ་ཀུན་བཏུས་ཀྱི་ལུང་ལ་
བརྟེན་ནས་རབ་མཐའི་བསམ་གཏན་བཞི་པ་དགོས་པར་གསུངས་པ་
སྐྱེས་སླ་བའི་རྟེན་ལ་( ༤༨ན)དགོངས་སམ་སྙམ་ཏེ། ཡིག་ཆར་མངོན་
ཤེས་ཀྱི་སྐབས་སུ་དེ་ལྟར་གསུངས་ཤིང་། འདིར་ཀུན་བཏུས་ལས།
བསམ་གཏན་ལ་བརྟེན་ཏེ། ལྟ་བ་པོ་བདག་ལ་གཟུགས་སུ་འདུ་ཤེས་
དང་མ་བྲལ་བའམ་བཞག་པས་ཀྱང་རུང་སྟེ། ཞེས་དང་། དེའི་དར་

ཊཱིཀ་ལས། བསམ་གཏན་གྱི་དངོས་གཞི་གང་ལ་བརྟེན་ནས། ཞེས་པ་
ནས། གཟུགས་མེད་ཀྱི་སེམས་མ་ཐོབ་པས་གཟུགས་ཀྱི་འདུ་ཤེས་དང་
མ་བྲལ་བའམ།ཐོབ་ཀྱང་རང་ལ་གཟུགས་ཀྱི་འདུ་ཤེས་བཞག་པས་
ཀྱང་རུང་། ཞེས་དང་། གསུམ་པ་ནི། སྡུག་པའི་ཞེས་ཏེ། བསམ་གཏན་
བཞི་པའི་དངོས་གཞི་ལ་བརྟེན་ནས། ཞེས་དང་། རེད་མདའ་བའི་ཀུན་
བ ཏུས་འགྲེལ་པར། གནས་ནི་བསམ་གཏན་གྱི་དངོས་གཞི་གང་རུང་
ལ་བརྟེན་ནོ། །ཞེས་དང༌། གསུམ་པ་སྡུག་པའི་རྣམ་ཐར་ལ་གནས་ནི་
བསམ་གཏན་བཞི་པའི་དངོས་གཞི་ལ་བརྟེན་ནོ། །རྩ་བར་བསམ་
གཏན་ཙམ་དང་།འགྲེལ་པ་གཉིས་སུ་དང་པོ་གཉིས་ལ་གང་རུང་
དང་། གསུམ་པ་ལ་ཡང་བཞི་པ་ཙམ་ལས། རབ་མཐའ་མ་གསུངས་ལ།
གཟུགས་མེད་དངོས་གཞི་མ་ཐོབ་པས་ཀྱང་ཐོབ་པར་འདི་དག་བཞིན་
དུ། གསེར་འཕྲེང་ལས། སྔ་མ་གཟུགས་མེད་ཐོབ་པ་དང་། དེ་མ་ཐོབ་
པས་སྒོམ་པ་འོང་བས། སྒོམ་མཁན་གྱིས་གཟུགས་མེད་ཐོབ་པ་སྲིད་ཀྱི།
འདི་གཉིས་ཀྱི་རྟེན་གཟུགས་མེད་ནི་མ་ཡིན་ནོ། །ཞེས་གསུངས་པའི་
ཕྱིར། དེས་ན་དང་པོ་གཉིས་ལ་བསམ་གཏན་བཞི་ག་ཡོད་དམ་དཔྱད།
སྡོམ། འདོད་ནས་སྲིད་རྩེའི་བར་དུ་སོང་འོང་གཉིས། །
སླར་ཡང་འདོད་ནས་བཞི་པའི་བར་སོང་སྟེ། །
མཐུན་པར་བྱ་བ་རབ་ཀྱི་དོན་ཡིན་ཞིང༌། །
མཐའ་ནི་བསམ་གཏན་བཞི་པར་བྱེ་སྨྲ་འདོད། །
གོང་མས་དེ་དོན་རབ་ཀྱིས་མཐར་ཕྱིན་ཅེས། །
བསྡོམས་ཏེ་དེར་གྱུར་བསམ་གཏན་བཞི་ག་འདོད། །

འདོད་པ་ནས་སྲིད་རྩེའི་བར་དུ་ས་དགུ་ལ་སོང་འོང་གཉིས་ཀྱིས་
མཐུན་པར་བྱས་( ༤༨བ) ནས། སླར་ཡང་འདོད་པ་ནས་བསམ་གཏན་
དང་པོར་ཞུགས་པ་འཕེལ་བ་ཆུང་ངུ་། གཉིས་པར་ཞུགས་པ་འབྲིང་།
གསུམ་པར་ཞུགས་པ་ཆེན་པོ། །དེ་ལྟར་བཞི་པའི་བར་སོང་སྟེ་མཐུན་
པར་བྱ་བ་རབ་ཀྱི་དོན་ཡིན་ཞིང་། མཐའ་ནི་དེ་འདྲའི་བཞི་པ་ཁོ་ནར་
བྱེ་སྨྲས་འདོད་ལ། གྲུབ་མཐའ་གོང་མས་དེའི་དོན་ཁམས་གསུམ་ས་
དགུ་ལ་ལུགས་འབྱུང་ལུགས་ལྡོག་ཏུ་རིམ་པར་འཇུག་པས་འཕེལ་བ་
ཆུང་ངུ་། ལུགས་མཐུན་རེ་རེ་བར་དུ་བརྒལ་བ་འབྲིང་། ལུག་ལྡོག་ཏུ་དེ་
ལྟར་བརྒལ་བ་རབ། དེའི་མཐར་བསམ་གཟུགས་གང་རུང་ལ་ཞུགས་
པ་ན་རབ་ཀྱི་མཐར་ཕྱིན་པ་ཞེས་ཐམས་ཅད་བསྡོམས་ཏེ་བཞག་པས་
རབ་མཐའ་དེར་གྱུར་པའི་བསམ་གཏན་བཞི་ག་འདོད་དོ། །
སྡོམ། གཟུགས་ཀྱི་འདུ་ཤེས་བཞག་དང་གཞིག་པ་ནི། །
འབྲས་དུས་གཞན་དོན་སྒྲུབ་ཚུལ་སྣ་ཚོགས་ཕྱིར། །
སྡུག་དང་མི་སྡུག་སྤྲུལ་འདོད་མི་འདོད་ཀྱི། །
གཉེན་པོར་རོ་མཉམ་སྡུག་པའི་རྣམ་ཐར་ཏེ། །
དགའ་དང་མི་དགའ་གསུངས་ཀྱང་བསམ་གཏན་བཞི། །
ཐོབ་སྟེ་དགའ་བ་སྤངས་ཕྱིར་འདོད་ལ་དགོངས། །
དམིགས་ཡུལ་ཆེ་ཆུང་བཟང་ངན་སྣ་ཚོགས་སོ། །
གཟུགས་ཀྱི་འདུ་ཤེས་བཞག་པ་དང༌། གཞིག་པའི་དགོས་པ་ནི་
འབྲས་བུ་སྤྲུལ་པ་བྱེད་པའི་དུས་འགའ་ཞིག་ལ་འདིས་འདི་སྤྲུལ་སོང་
ཞེས་སྤྲུལ་པ་པོ་སྣང་མི་སྣང་གིས་གཞན་དོན་སྒྲུབ་ཚུལ་སྣ་ཚོཊ་འབྱུང་

བའི་ཕྱིར་རོ། །དང་པོ་གཉིས་ཅི་འདོད་དུ་སྤྲུལ་པ་ལ་སྒྲིབ་པའི་གཉེན་
པོ་ཡིན་པས། སྤྲུལ་གཞི་ཆེ་བ་དེ་ལས་ཆེ་བ་དང་ཆུང་བ་སོགས་སུ་སྤྲུལ་
ལོ། །དེ་ནས་སྡུག་པ་སྤྲུལ་པར་འདོད་པ་དང་། མི་སྡུག་པ་སྤྲུལ་པར་
མི་འདོད་པའི་སྒྲིབ་པ་གཉིས་ཀྱི་གཉེན་པོར་དངུལ་བུམ་ལྟ་བུ་གསེར་
དང་ཟངས་ཀྱི་བུམ་པ་གཉིས་ལ་ལྟོས་ཏེ་སྡུག་མི་སྡུག་ཕན་ཚུན་ལྟོས་པ་
དང་། ཕན་ཚུན་གཅིག་ལ་རྗེས་སུ་འབྲེལ་བ་དང་། ཕན་ཚུན་རོ་གཅིག་
པའི་འདུ་ཤེས་གསུམ་ལ་བརྟེན་ནས་ལྟོས་མེད་དང་། ངོ་བོ་ཉིད་ཀྱིས་
ཐ་དད་པའི་འདུ་ཤེས་བསལ་( ༤༩ན) ནས་ཐམས་ཅད་རོ་མཉམ་དུ་སྡུག་
པ་ཡིད་འོང་དུ་མོས་པའི་རྣམ་ཐར་གསུམ་པ་བསྒོམ་པ་ཡིན་ཏེ། འགྲེལ་
པར། དགའ་བ་དང་། མི་དགའ་བ། ཞེས་གསུངས་ཀྱང་། བསམ་གཏན་
བཞི་པ་ཐོབ་པ་སྟེ། ཐོབ་ན་དགའ་བ་ཉོན་མོངས་ཅན་ལ་ཆགས་བྲལ་
དང་། ཡན་ལག་གི་དགའ་བ་ཡང་སྤངས་པའི་ཕྱིར་ན་འདི་ནི་དེ་ལྟར་
འདོད་པ་དང་མི་འདོད་པ་ལ་དགོངས་སོ། །འདི་དག་ཉོན་སྒྲིབ་མིན་
པར་ཉ་ཊཱིཀ་ལས་གསུངས་ཀྱང་སྙོམས་འཇུག་གི་སྒྲིབ་པར་འཇུག་པར་
གསུངས་སོ། ། །དམིགས་ཡུལ་ཆེན་པོ་ནི་ཁང་ཁྱིམ་དང་གནས་ཁང་
སོགས་སོ། །ཆུང་ངུ་ནི་སེམས་ཅན་དང་ཡོ་བྱད་ཀྱི་གཟུགས་དང་བཟང་
ངན་ཡིད་དུ་འོང་མི་འོང་སྟེ་སྣ་ཚོགས་ཡོད་པས་སོ། །ཡིག་ཆར་འདི་
དག་གི་མཚན་ཉིད་ལ་ཆ་བཞག་མེད་ཀྱང༌།ཡིག་ཆ་རྙིང་པ་ལྟར་
དགོས་ཏེ། ཀུན་བཏུས་ལས། ཏིང་ངེ་འཛིན་དང་ཤེས་རབ་དང་དེ་དང་
མཚུངས་པར་ལྡན་པའི་སེམས་དང་སེམས་ལས་བྱུང་བའི་ཆོས་རྣམས་
སོ། །ཞེས་གསངས་པའི་ཕིར།

སྡོམ། སྒྲ་དོན་འབྱུང་ཆ་སྙོམས་ཕྱིར་སྙོམས་འཇུག་དང༌། །
རང་སའི་ཀུན་དཀྲིས་མ་འདྲེས་རྣམ་ཐར་རོ། །
སྒྲ་དོན་རང་རྒྱུད་ལྡན་གྱི་གང་ཟག་གི་ལུས་ཀྱི་འབྱུང་བའམ་སེམས་
སེམས་བྱུང་ཆ་སྙོམས་པར་བྱེད་པས་ན་སྙོམས་འཇུག་དང་། རང་སའི་
ཀུན་དཀྲིས་དང་མ་འདྲེས་པའི་ཆ་ནས་རྣམ་ཐར་ཟེར་རོ། །
གསུམ་པ་ནི། རྣམ་ཐར་ཕྱི་མ་ལྔ་ཡིག་ཆར་རྟེན་རྣམ་ཐར་དང་པོ་
ཐོབ་ཅིང་ཞེས་གསུངས་པ།
ནས་ཐར་པ་ཟག་མེད་དང་། རྗེས་སུ་མཐུན་པར་ཞེས་གསུངས་པས་
ཡིན་པ་འདྲ་ལ། དེས་ན་དེ་ལ་རང་ལ་གཟུཊ་ཅན་མིན་པ་ནམ་མཁའ་
མཐའ་ཡས་མིང་( ༤༩བ) གཞི་ཕུང་པོའི་འདུ་ཤེས་བཞག་སྟེ། ནམ་
མཁའ་མཐའ་ཡས་ཕུང་པོ་ལ་ནམ་མཁའ་མཐའ་ཡས་སོ། །སྙམ་དུ་མོས་
པས་ནམ་མཁའ་མཐའ་ཡས་དངོས་གཞི་ཞིག་དགོས་པ་བཞིན་གཞན་
ལའང་འདྲའམ་སྙམ་སྟེ། དར་ཊཱིཀ་ལས། ནམ་མཁའ་མཐའ་ཡས་སོ་
སྙམ་དུ་ཡིད་ལ་བྱེད་པ་དང་། ཞེས་དང་། རྣམ་ཤེས་དེ་ཉིད་མཐའ་ཡས་
སོ་སྙམ་པ་དང་། དེའི་འོག་ཏུ་གཟུང་བྱ་ཅི་ཡང་མེད་དོ་སྙམ་པ་དང་།
འདུ་ཤེས་ནི་ནད་འབྲས་ཟུག་རྔུ་འདུ་ཤེས་མེད་པ་ནི་ཀུན་ཏུ་རྨོངས་
པའོ་སྙམ་དུ་ཡིད་ལ་བྱེད་པའི། ཞེས་པ་ལྟར། ཡིག་ཆར་སེམས་རྟེན་
དང་ཡུལ་འདྲ་ཞིང་ཞེས་གསུངས་པའི་ཕྱིར། སློབ་པའི་རྒྱུད་ན་བདེན་
པའི་རྣམ་ཅན་ཡོད་མེད་དཔྱད།
སྡོམ། རྣམ་ཐར་སྔ་མ་ཕྱི་མའི་སྔོན་འགྲོ་བར། །
གསུངས་ཕྱིར་དང་པོ་གསར་ཐོབ་ལུས་མངོན་བྱེད། །

བཞག་པར་དཀའ་ཕྱིར་རྟེན་གྱི་ས་མཚམས་དཔྱད། །
དེ་ལྟར་རྣམ་ཐར་བརྒྱད་པོ། ། སྔ་མ་ཕྱི་མའི་སྔོན་དུ་འགྲོ་བར་
གསུངས་པའི་ཕྱིར་ན། རྣམ་ཐར་དང་པོ་གསར་དུ་ཐོབ་པའི་ཕྱིར་མི་
འོང་ལུས་མངོན་བྱེད་བཞག་པར་དཀའ་སྟེ། ཀུན་བཏུས་ལས། ལུས་ཀྱི་
མངོན་སུམ་དུ་བྱེད་པ་གང་ཞེ་ན། གང་སློབ་པ་རྣམ་པར་ཐར་པ་
།ཞེས་གསུངས་པའི་ཕྱིར།
བརྒྱད་ལ་བསམ་གཏན་པའི་གང་ཟག་གོ
དང་པོ་གསུམ་གྱི་རྟེན་གྱི་ས་མཚམས་དཔྱད་དགོས་སོ། །ཧལ་ཧའི་
མཆན་དུ། །ལུས་མངོན་བྱེད་དང་རྟེན་གཅིག་དགོས་པ་ལ་གསུངས་
ཀྱང་། དང་པོ་ཐོབ་ན་རྟེན་དེ་ལ་ཕྱི་མ་ཐོབ་པས་མ་ཁྱབ་པའི་ཕྱིར་རོ། །
གསུམ་པ་ལ་ཤེས་རབ་ཀྱི་ལུས་ཀྱིས་མངོན་སུམ་དུ་བྱས་ནས་གཟུཊ་
ཅན་གྱི་རྣམ་ཐར་ལ་སྒྲིབ་པའི་སྙོམས་འཇུག་གི་སྒྲིབ་པ་ལས་གྲོལ་ནས་
རྫོགས་པར་གནས་ཞེས་གསུངས་པས། དེ་ཐོབ་པའི་ཕྱིར་མི་འོང་ལ་
ལུས་མངོན་བྱེད་( ༥་ན) དང༌། དགྲ་བཅོམ་པ་ལ་སྒྲིབ་པ་དེ་ལས་གྲོལ་
བས་གཉིས་ཀའི་ཆ་ལས་གྲོལ་བའི་ཐ་སྙད་ཙམ་བྱས་པས་དེའི་དབང་
དུ་བྱས་པའི་དང་པོ་གསུམ་གའི་ས་མཚམས་ཡིན་ཞེས་པའམ། ཡང་ན་
གཙོ་ཆེ་བ་ལ་དགོངས་ཟེར་བ་ལས་འོས་མེད་སྙམ་སྟེ་དཔྱད།
སྡོམ། འདས་ལམ་བསམ་གཏན་གཟུགས་མེད་འགོག་སྙོམས་དགུ །
རིམ་གྱིས་འཐོབ་ཕྱིར་མཐར་གྱིས་སྙོམས་འཇུག་གོ །
བཞི་པ་ནི། འདས་ལམ་མམ་འཕགས་ལམ་གྱི་ངོ་བོར་གྱུར་པའི་
བསམ་གཏན་བཞི་དང་། གཟུགས་མེད་ཀྱི་སྙོམས་འཇུག་བཞི་དང་།
འགོག་སྙོམས་དང་དགུའོ། །སྒྲ་དོན་ནི་སྙོམས་པར་འཇུག་ཚེ་རིམ་གྱིས་

འཇུག་པའམ། ཐོབ་ཚུལ་རིམ་གྱིས་ཐོབ་པའི་ཕྱིར་ན་མཐར་གནས་ཀྱི་
སྙོམས་འཇུག་གོ །ཁྱབ་པ་མ་ངེས་ཏེ། ལྔ་པའི་མཐའ་དཔྱོད་ལས། དེ་སྒྲ་
བཤད་ཙམ་ཡིན་པའི་ཕྱིར།སངས་རྒྱས་ཀྱི་བཀའ་དཀྲུགས་པར་མི་
བྱའོ།།ཞེས་ཐོད་རྒལ་དང་མཐར་གནས་ཀྱི་སྙོམས་འཇུག་གཉིས་
འགལ་བར་གསུངས་པའི་ཕྱིར་རོ། །
སྡོམ། འགོག་སྙོམས་རྟེན་ལ་ཁ་ཅིག་མིར་ངེས་ཟེར། །
ལ་ལ་གཟུགས་མེད་རྟེན་ལ་གསར་སྐྱེ་འདོད། །
ཕྱི་ནས་གཟུགས་སུའང་བསྒོམ་ལ་གསར་ཐོབ་མིར། །
མཛོད་ལས་གསུངས་ཕྱིར་གཉིས་ཀ་རིམ་བཞིན་ཁེགས། །
གསེར་འཕྲེང་ལ་བརྟེན་རྒྱལ་ལ་མེད་ཅེས་ཟེར། །
འགོག་སྙོམས་རྟེན་ལ་ཁ་ཅིག་མིར་ངེས་ཟེར།བསོད་གྲགས་པ་
སོགས་ལ་ལས། གཟུགས་མེད་ཀྱི་རྟེན་ལ་དང་པོར་གསར་དུ་སྐྱེ་བར་
འདོད་ཀྱང་། ཕྱི་ནས་གཟུགས་ཁམས་སུའང་བསྒོམ་ལ། དང་པོ་གསར་
ཐོབ་མི་ཁོ་ནར་མཛོད་ལས་གསུངས་པའི་ཕྱིར། དེ་གཉིས་ཀ་རིམ་པ་
བཞིན་ཁེགས་སོ། །རྗེ་བཙུན་པས་འགོག་སྙོམས་ཐོབ་པའི་རྟེན་ཉེར་ལྔ་
རྒྱལ་སྲས་མར་གསུངས་པས། འདོད་པར་དང་པོར་གསར་ཐོབ་ལ་མི་
གསུངས་པ་གཙོ་བོ་ཡིན་གྱི་འདོད་ལྷ་ཡོད་གསུངས། གསེར་འཕྲེང་
ལས། འདིའི་རྫས་ཤིག་སངས་རྒྱས་ཀྱི་རྒྱུད་ལ་(༥་) སྐྱེད་པ་ནི་མ་ཡིན་
ནོ། །ཞེས་པ་ལ་བརྟེན་ནས། རྒྱལ་བ་ལ་འགོག་སྙོམས་མེད་ཅེས་ཟེར།
བསོད་གྲཊ་པས་མངོན་དུ་མི་འགྱུར་བས་དབང་ལྡན་གྱི་ཚུལ་དུ་ཡོད་
དོ། །ཞེས་གསུངས་པས་དེ་ཡིན་སྙམ།

སྡོམ། མི་འཐད་ཆོས་སྐུར་སྙོམས་འཇུག་དགུ་གསུངས་ཤིང་། །
མྱང་འདས་ལ་སོགས་མདོ་སྡེ་དུ་མར་གསུངས། །
སེམས་རྟེན་རྩོམ་པ་དང་པོར་སྲིད་རྩེ་དང༌། །
ཕྱི་ནས་ས་དགུར་བརྟེན་པ་ཡུམ་ལས་གསུངས། །
ཡིད་ལ་བྱེད་པ་ཏིང་འཛིན་རྩལ་སྦྱོང་ཕྱིར། །
དེ་ལྟར་འདོད་པ་དེ་མི་འཐད་དེ། ཆོས་སྐུར། སྙོམས་འཇུག་དགུ་ཡི་
བདག་ཉིད་དང་། །ཞེས་གསུངས་ཤིང་། མྱང་འདས་ལ་སོཊ་པའི་མདོ་
སྡེ་དུ་མར་སངས་རྒྱས་འགོག་པ་ལ་སྙོམས་པར་འཇུག་པར་གསུངས་
པའི་ཕྱིར། སེམས་རྟེན་ནི་ཐེག་ཆེན་གྱིས་བརྩོན་པ་དང་པོ་དང་། ཐེག་
ཐེག་ཆེན་གྱིས་ཕྱི་ནས་ཁམས་
དམན་གྱིས་ངེས་པར་སྲིད་རྩེ་དང་།
གསུམ་ས་དགུ་ལ་བརྟེན་པར་ཡུམ་ལས་ཡར་སོང་འགོག་པ་སྤེལ་བ་
གསུངས་པས་འགྲུབ་སྟེ། དེ་ལྟར་སྤེལ་ནས་ཡིད་ལ་བྱེད་པ་ཏིང་ངེ་
འཛིན་གྱི་རྩལ་སྦྱོང་བའི་ཕྱིར།། འགོག་པ་དེ་ཡང་སེམས་རགས་པའི་ངོ་
བོར་བསྐྱེད། རགས་པ་དེ་ཡང་ཕྲ་བར་བྱས་ནས་སྦྱོང་བའི་ཕྱིར། ཧལ་
བླས། སྐྱེས་པའི་སེམས་རྟེན་ལ་བྱས་པ་མི་འཐད་དེ། གསེར་འཕྲེང་ལས།
འོན་ཀྱང་ཡུམ་གྱི་མདོར་ས་དགུ་གའི་སེམས་ལ་བརྟེན་པར་བཤད་པས།
སྔ་མ་ནི་བརྩོན་པ་དང་པོའི་ཚེ་ལ་འདོད་དགོས་སོ།།ཞེས་གསུངས་
པའི་ཕྱིར། དེ་སྐྱེས་པའི་སེམས་རྟེན་ཡིན་ན། རང་ལུགས་ལ། མཛོད་ཀྱི་
དེ་ཡང་དེ་ལྟར་འགྱུར་རོ། །
སྡོམ། དགག་བྱ་ཚོར་འདུ་རགས་པ་འགོག་པ་སྟེ། །
དགག་བྱ་ནི། མདོ་སྡེ་པ་ཡན་ཆད་ནི་ཚོར་འདུ་རགས་པ་རྣམས་

འགོག་པ་སྟེ། དེ་ཡང་རྗེ་བཙུན་པ་དང་བསོད་གྲགས་པས་འདོད་པ་ན་
ཚོགས་དྲུག་དང་། གཟུགས་ན་བཞི། གཟུགས་མེད་ན་གཅིག་གསུངས་
པས། ཚོར་འདུ་རགས་པ་འགོག་པའི་(༥༡ན) སྦྱོར་བ་བརྩོན་བཞིན་
པའི་རྒྱུད་ཀྱི་དེ་དག་བཞག་ན་ལེགས་ཏེ། ཕལ་ཆེར་དེས་སྐྱོ་ནས་འཇུག་
པས་སོ། །
སྡོམ། ངོ་བོ་ཟླ་གྲགས་ས་བཅུའི་མདོར་བརྟེན་ནས། །
གཙོ་བོ་ཆོས་ཉིད་སྟེང་དུ་ཚོར་འདུ་སོགས། །
བཀག་པའི་ཟག་མེད་ཡེ་ཤེས་ལ་འདོད་ཅིང༌། །
འཕགས་སེང་ཚོར་འདུ་རགས་པ་བཀག་ཆ་དང༌། །
དེ་ལ་མཉམ་གཞག་ཡུལ་ཅན་གཉིས་ཆར་བཞེད། །
ངོ་བོ་ནི་ཟླ་གྲགས་སོགས་ས་བཅུ་པའི་མདོར་བརྟེན་ནས་གཙོ་བོ་
ཆོས་ཉིད་ཀྱི་སྟེང་དུ་ཚོར་འདུ་སོགས་རགས་པ་བཀག་པའི་དེ་བཞིན་
ཉིད་རྟོགས་པའི་ཟག་མེད་ཡེ་ཤེས་ལ་འདོད་ཅིང༌། འཕགས་སེང་སོཊ་
རང་རྒྱུད་པས་ཚོར་འདུ་རགས་པ་བཀག་པའི་ཆ་ཡུལ་འགོག་པ་དང་།
དེ་ལ་མཉམ་པར་བཞག་པའི་ཡུལ་ཅན་གཉིས་ཆར་ལ་བཞེད་དོ། །
སྡོམ། མདོ་སེམས་ཚོར་འདུ་རགས་པ་བཀག་ཙམ་གྱི། །
ལྡན་མིན་ལ་འདོད།
མདོ་སེམས་ཚོར་འདུ་རགས་པ་བཀག་ཙམ་གྱི་ལྡན་མིན་ལ་འདོད་
དོ། །ཡིག་ཆ་རྙིང་པར་རིགས་པའི་རྗེས་འབྲང་གི་མདོ་སེམས་གཉིས་
ཀྱིས་འགོག་སྙོམས་ཡེ་ཤེས་སུ་འདོད་པར་སྡེ་བདུན་རྒྱན་ལས།ཡེ་ཤེས་
ལས་གཞན་ཡང་ཡོད་པར་མི་འཐད་པའི་ཕྱིར། ཞེས་པ་དྲངས་ནས་

བསྒྲུབ་པས། ཡིག་ཆར། ལུང་དེ་བཞིན་དྲངས་ནས། དེའི་ཕྱོགས་མཐུན་
བྱས་པ་ཙམ་ལས། སྡེ་བདུན་ན་ཡིད་ཤེས་ལས་གཞན་ཡང་ཞེས་
གསུངས་སོ། །དེའི་ཕྱིར་ཡིག་ཆར། འོག་ཏུ་ཡིད་ཀྱི་ཤེས་པ་མི་གསལ་
བའི་ཞེས་དྲངས་ནས་སྲས་མཆོག་ཟླ་བྲལ་གཉིས་ལ་བསྩལ་བ་དེ་བཀོད།
ཅེས་གསུངས་པ་སྡེ་བདུན་དུ་ཡིད་ཀྱི་ཤེས་པ་མི་གསལ་བར་གསུངས་
པ་དང་། རྣམ་བཤད་ལས། ཞི་བར་གནས་པའི་ལམ་གྱི་རང་བཞིན་ལ་
ཞེས་གསུངས་ཤིང་ལུགས་འདིར་ཡིད་ཤེས་མི་གསལ་བ་ཡོད་ན་འགོག་
སྙོམས་ལས་འོས་མེད་པས་ཡིན་གྱི་རྣམ་འགྲེལ་རང་ལུགས་མིན་ནོ། །
སྡོམ། འདི་ལ་ཁ་ཅིག་གིས། །
རྒྱལ་ཚབ་དེ་ལ་འདས་ལམ་མི་བཞེད་དེ། །
འདས་ལམ་སྟོབས་ཀྱིས་ཐོབ་པས་འདས་ལམ་དུ། །
བཞག་ཅེས་རྣམ་བཤད་ལས་ནི་གསུངས་ཕྱིར་ཟེར། །
དེ་མཐུས་ཐོབ་པ་ཙམ་ལ་དགོངས་ཕྱིར་ཏེ། །
རྣམ་ཐར་སྐབས་སུ་དེ་ལས་ཚོར་བ་དང༌། །
འདུ་ཤེས་རགས་པ་ཞི་བར་གནས་པའི་ལམ། །
གསུངས་ཕྱིར་ཁྱབ་སྟེ་རགས་པ་སྨོས་དོན་ཕྱིར། །
འདི་ལ་རྗེ་བཙུན་པ་དང་། (༥༡་)བསོད་གྲགས་པ་ཁ་ཅིག་གིས།
རྒྱལ་ཚབ་དེ་ལ་འདས་ལམ་མི་བཞེད་དེ། འགོག་སྙོམས་འདས་ལམ་གྱི་
སྟོབས་ཀྱིས་ཐོབ་པས་འཇིག་རྟེན་ལས་འདས་པའི་ལམ་དུ་བཞག་གོ་
ཞེས་རྣམ་བཤད་ལས་གསུངས་པའི་ཕྱིར་ཟེར་ཀྱང་མ་ཁྱབ་སྟེ། འདས་
ལམ་དེའི་མཐུས་ཐོབ་པ་ཙམ་ལས། ངོ་བོ་ཟག་བཅས་ཡིན་པ་ལ་

དགོངས་པའི་ཕྱིར་ཏེ་གོང་གི་རྣམ་ཐར་གྱི་ངོ་བོའི་སྐབས་སུ་འགོག་
སྙོམས་དེ་ལ་ཚོར་བ་དང་། འདུ་ཤེས་རགས་པ་ཞི་བར་གནས་པའི་
ལམ་ཞེས་གསུངས་པའི་ཕྱིར། ཁྱབ་སྟེ་རགས་པ་སྨྲས་པའི་དོན་འགོག་
སྙོམས་སུ་གྱུར་པའི་སེམས་ཕྲ་མོ་ཡོད་པར་བསྟན་པའི་ཆེད་ཡིན་པའི་
ཕྱིར། དེ་དག་གིས་འགོག་པའི་རྣམ་ཐར་དང༌། འགོག་སྙོམས་མི་འདྲ་
སྟེ། རྣམ་བཤད་ལས། རྣམ་ཐར་བརྒྱད་ནི། བྱང་ཆུབ་སེམས་དཔའ་
འཕགས་པ་རྣམས་ཀྱིས་འདས་ལམ་གྱི་ངོ་བོར་བསྐྱེད་ནུས་པ་དང་།
འགོག་སྙོམས་འདས་ལམ་གྱི་སྟོབས་ཀྱིས་ཐོབ་པས་ཞེས་མི་འདྲ་བར་
གསུངས་པའི་ཕྱིར་ཟེར་ན་མ་ཁྱབ་སྟེ། དེ་ནི་འདས་ལམ་དགུའི་ཁྱད་
པར་གསུངས་པའི་སྐབས་ཀྱིས་ཤེས་པས་དེ་བརྒྱད་ནི་འདས་ལམ་དང་
པོ་བརྒྱད་ལ་བྱེད་པའི་ཕྱིར།
སྡོམ། དེ་དང་འགོག་སྙོམས་མི་འདྲའང་མ་ཡིན་ཏེ། །
འཕགས་པའི་འགོག་སྙོམས་ཟུར་དུ་མ་གསུངས་པ། །
རྣམ་ཐར་སྐབས་དང་གཅིག་པའི་རྒྱུ་མཚན་ཕྱིར། ། ཿ
རྣམ་ཐར་དེ་དང་འགོག་སྙོམས་གཉིས་མི་འདྲ་བའང་མ་ཡིན་ཏེ།
སློབ་དཔོན་དང་འཕགས་པས་སྣང་པས་སྤང་བ་གཉིས་སུ་འགོག་སྙོམས་སྐབས་
སུ་ངོ་བོ་ཟུར་དུ་མ་གསུངས་པ་འགོག་པའི་རྣམ་ཐར་སྐབས་ཀྱི་དེ་དང་
གཅིག་པའི་རྒྱུ་མཚན་གྱིས་ཡིན་པའི་ཕྱིར།
སྡོམ། གཞན་ཡང་དེ་ལ་འདས་ལམ་ཡོད་མིན་ན། །
ཡེ་ཤེས་སྡེ་ཚན་ཉེར་གཅིག་མེད་པར་འགྱུར། །
སྐྱོན་གཞན་ཡང་འགོག་སྙོམས་དེ་ལ་འདས་ལམ་ཡོད་པ་མིན་ན།

ཟག་མེད་ཡེ་( ༥༢ན)ཤེས་སྡེ་ཚན་ཉེར་གཅིག་མེད་པར་འགྱུར་ཏེ། དེ་
ལྡན་མིན་ཡིན་པའི་ཕྱིར། འདི་ལ་བསོད་གྲཊ་པའི་སྤྱི་དོན་ལས། འགོག་
པ་ལ་སྙོམས་པར་འཇུག་པའི་སངས་རྒྱས་ཀྱི་ཡེ་ཤེས་ཆོས་སྐུ་ཡིན་པ་ལ་
དགོངས་ནས། གསུངས་པར་ཤེས་དགོས་ཞེས་ཆོས་སྐུར་གསུངས་པ་དེ་
དང་སྙོམས་འཇུག་ཏུ་གསུངས་པ། འཇུག་སེམས་དེ་སྙོམས་འཇུག་ཡིན་
པ་ལ་དགོངས་གསུངས་ལ། རྗེ་བཙུན་པས་སེམས་ཙམ་པ་དང་རང་
རྒྱུད་པ་གཉིས་ཀའི་ལུཊ་ལ་སངས་རྒྱས་ཀྱི་རྒྱུད་ན་འགོག་སྙོམས་ཤེས་
པ་མིན་པ་ཡོད་པར་སྐབས་འདིར་གསུངས་ཀྱང༌། སྐབས་བརྒྱད་པར་
འགོག་སྙོམས་ཡིན་ན་ཚོར་འདུ་རཊ་པ་བཀག་པའི་སྙོམས་འཇུག་ཡིན་
པས་མ་ཁྱབ་པའི་ཕྱིར་རོ། །ཞེས་གསུངས་ལ། མཚུངས་ལྡན་འདུ་བྱེད་
ལ་སེམས་སེམས་བྱུང་གང་རུང་གིས་ཁྱབ་པར་གསུངས་ནས། རྣམ་
མཁྱེན་དང་རང་རིག་ལྡན་མིན་དང་ཤེས་པ་གཉིས་ཀར་ཡང་གསུངས་
སོ། །
སྡོམ། དེ་བཞིན་ཟླ་བའི་ཆོས་ཉིད་མཉམ་གཞག་བློ། །
འཕགས་སེང་ཚོར་འདུ་རགས་བཀག་ལྡན་མིན་ལ། །
བཞེད་ཅེས་རྣམ་བཤད་ཚིག་ཟིན་ལ་གསུངས་ཀྱང༌། །
དེ་བསྐྱེད་ངོ་བོར་བསྐྱེད་པ་ལ་དགོངས་སོ། །
སྔ་མ་རྗེས་ཐོབ་པ་ལ་ཡོད་མེད་དཔྱད། །
དེ་དག་གིས་འདོད་པ་དེ་བཞིན་དུ་ཟླ་བས་ཆོས་ཉིད་ལ་མཉམ་
པར་བཞག་པའི་བློ་དང་། འཕགས་སེང་གིས་ཚོར་འདུ་རཊ་པ་བཀག་
པའི་ལྡན་མིན་ལ་བཞེད་ཅེས། རྣམ་བཤད་ཀྱི་ཚིག་ཟིན་ལ་གསུངས་

ཀྱང་། འགོག་སྙོམས་དེ་འདས་ལམ་གྱི་སྟོབས་ཀྱིས་ཐོབ་པའམ། སྐྱེད་
ཅེས་པ་འདས་ལམ་གྱི་ངོ་བོར་གྱུར་པའི་དེ་ཐོབ་པའམ་བསྐྱེད་པ་གང་
རུང་ལ་དགོངས་སོ།།ཚིག་ཟིན་ཡུལ་འགོག་པ་ལ་དགོངས་པར་ཡང་
གསུངས་སོ། །སྔ་མ་ཟླ་བས་ལུགས་ལ་མཉམ་བཞག་( ༥༢བ)ཏུ་གསུངས་
པས་དེ་རྗེས་ཐོབ་པ་ལ་ཡོད་མེད་དཔྱད་གསུངས་ཀྱང་། མཉམ་བཞག་
རྣམ་པར་མི་རྟོག་པའི་ཡེ་ཤེས་ཡིན་པའམ།འགོག་སྙོམས་པའི་རྒྱུད་ཀྱི་
དེ ་ལ་ད གོ ང ས ་ཀྱི ་དེ ་ཐོ བ ་པའི་རྗེས་ཐོབ་པ་ཡོད་པའི་ཕྱིར་དང་།
སངས་རྒྱས་ཀྱི་རྒྱུད་ལ་རྫས་རྒྱུན་གྱིས་འཇོག་དགོས་པའི་ཕྱིར། ཐལ་
རང་གཉིས་ཀྱི་ལུགས་ལ་དེ་ལས་ལངས་པའི་རྒྱུད་ལ་ཡོད་དོ། །
སྡོམ། གཞན་ཡང་འཕགས་ལམ་མིན་ན་ཞིར་གནས་ལམ། །
གསུངས་པར་འགལ་ཏེ་ཞི་དང་རྣམ་ཐར་སྒྲས། །
བསྟན་པ་འདས་ལམ་ཉིད་དུ་བསྡུ་བས་འགྲུབ། །
གཞན་ཡང་འགོག་སྙོམས་འཕཊ་ལམ་མིན་ན་ཞི་བར་གནས་པའི་
་ཞེས་གསུངས་པར་འགལ་ཏེ། ཞི་བ་དང་རྣམ་ཐར་གྱི་སྒྲས་བསྟན་
པ་དེར། འདས་ལམ་ཉིད་དུ་བསྡུས་པས་ཀྱང་འགྲུབ་བོ། །
སྡོམ། མཛོད་ལས་ཕྲ་བ་ཕྲ་བའི་འཇུག་ཐོགས་སུ། །
གསུངས་ཕྱིར་ཕྲ་མོ་ཡོད་དེ་གཞན་དུ་ན། །
སེམས་ལྡན་གྲངས་སུ་མི་འགྲོ་དེ་ལུས་ཀྱང༌། །
རུལ་བར་འགྱུར་ཞིང་ལུང་ཡང་མཆོད་སྦྱིན་མས། །
ཞུས་པར་དགེ་སློང་འགོག་ལ་སྙོམས་འཇུག་དེའི། །
རྣམ་ཤེས་ལུས་དང་མ་བྲལ་གསུངས་པར་འགལ། །
རང་གི་གྲུབ་མཐའི་གང་ཟག་ངོས་འཛིན་མདོ། །

གྲུབ་མཐའ་བཞི་ག་མཐུན་གྲུབ་དེ་ལས་ཀྱང༌། །
ཇི་ལྟར་ཡན་ལག་ཚོགས་རྣམས་ཞེས་སོགས་ཀྱིས། །
ཕུང་པོ་བཞི་ཚོགས་དགོས་གསུངས་དེར་ཡང་འགལ། །
མཛོད་ལས། ཕྲ་བ་ཕྲ་བའི་མཇུག་ཐོགས་སུ། །ཞེས་གསུངས་པའི་
ཕྱིར་ན། མདོ་སྡེ་པ་ཡན་གྱི་ལུགས་ལ་འགོག་སྙོམས་པའི་རྒྱུད་ན་སེམས་
ཕྲ་མོ་ཡོད་དེ་གཞན་དུ་སྟེ་མེད་ཟེར་ན། དེ་སེམས་ལྡན་གྱི་གྲངས་སུ་མི་
འགྲོ་བར་ཐལ་བ་དང་། དེའི་ལུས་ཀྱང་ཚོར་བས་མ་ཟིན་པས་རུལ་
བར་འགྱུར་ཞིང་། ལུང་ཡང་མཆོད་སྦྱིན་མས་ཞུས་པའི་མདོར། དགེ་
སློང་འགོག་པ་ལ་སྙོམས་པར་འཇུག་པ་དེའི་རྣམ་པར་ཤེས་པ་ལུས་
དང་མ་བྲལ་ཞེས་གསུངས་པ་དང་འགལ་ལ། རང་སྡེ་དག་གི་གྲུབ་
མཐའི་གང་ཟག་ངོས་འཛིན་པའི་མདོ་གྲུབ་མཐའ་བཞི་གར་མཐུན་
པར་གྲུབ་པ་དེ་ལས་ཀྱང་། ཇི་ལྟར་ཡན་ལག་ཚོགས་རྣམས་ལ་ཞེས་
སོགས་ཀྱིས་གང་ཟག་ལ་ཕུང་པོ་བཞི་ཚོགས་དགོས་པར་གསུངས་པ་
དེར་ཡང་འགལ་ལོ། །དེའི་སྟེང་དུ་ཤི་ལུས་སུ་ཐལ་བ་དང་ལྔ་ནི་ཡིག་
ཆར་ལུང་རིགས་ལྔ་ཞེས་པའོ། །
སྡོམ། དེ་ཕྱིར་དེ་ཚེ་སེམས་ཡོད་འདོད་པ་ནི། །
ས་ཡི་སྙིང་པོ་འཁོར་ལོ་བཅུ་པ་སོགས། །
ཐེག་པ་ཆེ་ཆུང་མདོ་སྡེ་དུ་མར་གསུངས། །
དེའི་ཕྱིར་ན་དེ་ཚེ་སེམས་ཡོད་པར་འདོད་པ་ནི། སའི་སྙིང་པོ་
འཁོར་ལོ་བཅུ་( ༥༣ན) པའི་མདོ་ལས། བྱང་ཆུབ་སེམས་དཔའ་འགོག་
པའི་ཏིང་ངེ་འཛིན་ལ་གནས་ནས་ཚོར་བ་གསུམ་དང་འདུ་ཤེས་

གསུམ་ཡོངས་སུ་གཅོད་དོ། །ཞེས་སོཊ་ཐེག་པ་ཆེ་ཆུང་གི་མདོ་སྡེ་དུ
མར་གསུངས་སོ། །འདུ་ཤེས་གསུམ་ནི་སོ་སྐྱེས་ཉན་རང་གི་འདུ་ཤེས་
སོ་ཞེས་ཉ་བུ་གཉིས་གསུངས་སོ། །
སྡོམ། སྤྱོད་འཇུག་འགགས་པ་སླར་ཡང་སྐྱེ་འགྱུར་ཏེ། །
འདུ་ཤེས་མེད་པའི་སྙོམས་འཇུག་བཞིན་ཞེས་དང༌། །
ཉན་སར་ཚིག་རིས་དེ་མཚུངས་གསུངས་མོད་ཀྱང༌། །
དགོངས་པ་ཚོར་འདུ་རགས་པ་བཀག་པར་མངོན། །
སྤྱོད་འཇུག་ལས། འགག་པ་སླར་ཡང་སྐྱེ་འགྱུར་ཏེ། །འདུ་ཤེས་མེད་
པའི་སྙོམས་འཇུག་བཞིན། །ཞེས་དང༌། ཉན་སར། མ་རྙེད་ན་འགག་
ཅིང་འབྱུང་བར་མི་འགྱུར་རོ། །ཞེས་ཚིག་རིས་ལ་སེམས་མེད་པ་སྤྱོད་
འཇུག་གི་དེ་དང་མཚུངས་པར་གསུངས་མོད་ཀྱང་། དེ་དག་གི་
དགོངས་པ་ཚོར་འདུ་རགས་པ་བཀག་པར་མངོན་ནོ། །
སྡོམ། དོན་གསང་ལས་གསུངས་འདོད་ཚུལ་གསུམ་ཡོད་དེ། །
ཁ་ཅིག་ཚོར་འདུ་བཀག་ཙམ་བརྟག་འགོག་ཟེར། །
ཐལ་འགྱུར་པ་ཡི་འགོག་སྙོམས་ཡུལ་དང་མཚུངས། །
ལ་ལ་དེ་བཀག་ཆ་ཡི་ལྡན་མིན་ཟེར། །
གཞན་དག་དེ་བསྒོམ་སེམས་ཀྱི་བག་ཆགས་ཏེ། །
ལངས་པའི་ཚེ་ཡང་དེ་དང་ལྡན་ཕྱིར་ཟེར། ། ྂ
དོན་གསང་ལས་གསུངས་པའི་འགོག་སྙོམས་ཀྱི་ངོ་བོ་འདོད་ཚུལ་
གསུམ་ཡོད་དེ།ཁ་ཅིག་ཚོར་འདུ་བཀག་ཙམ་གྱི་སོ་སོར་བརྟགས་
འགོག་ཡིན་ཟེར། དེ་ནི་ཐལ་འགྱུར་པ་ཡི་འགོག་སྙོམས་ཀྱི་ཡུལ་དང་
ཕལ་ཆེར་མཚུངས་སོ། །ལ་ལས་དེ་བཀག་པའི་ཆ་ཡི་ལྡན་མིན་ཟེར།

གཞན་དག་གིས་བཀག་ཙམ་དེ་བསྒོམས་པའི་སེམས་ཀྱི་བག་ཆཊ་ཡིན་
ཏེ། ལངས་པའི་ཚེ་ཡང་དེ་དང་ལྡན་པའི་ཕྱིར་ཟེར།
སྡོམ། དང་པོ་མི་འཐད་མ་མཐའ་འང་ཀུན་བཏུས་ལྟར། །
འདུ་བྱེད་ཕུང་པོར་འཐད་ཀྱི་རྟག་པར་མིན། །
རང་ལུགས་འཐད་ལྡན་གཉིས་པ་ཡང་མིན་ཏེ། །
རྣམ་པར་ཐར་པ་ཡིན་ཕྱིར་ཤེས་པ་ཉིད། །
དེའི་དང་པོ་མི་འཐད་དེ། མ་མཐའ་འང་ཀུན་བཏུས་ལྟར་འདུ་
བྱེད་ཀྱི་ཕུང་པོར་འཐད་ཀྱི་རྟག་པར་སུས་ཀྱང་འཇོག་པ་མིན་ནོ། །
སེམས་ཙམ་ལུགས་ལ་རུང་ཡང་། རང་ལུགས་ལ་འཐད་ལྡན་གཉིས་པ་
ཡང་མིན་ཏེ། སྔར་ལྟར་རྣམ་པར་ཐར་པ་ཡིན་པའི་ཕྱིར་ན་ཤེས་པ་
ཉིད་ཡིན་དགོས་སོ། །ཡིག་ཆར། འདིས་ནི་འགོག་པའི་སྙོམས་འཇུག་
འགོག་པའི་( ༥༣་) རྣམ་ཐར་དང་འགལ་བར་འདོད་པ་བསལ་བ་ཡིན་
ནོ། །ཞེས་གསུངས་པས། དོན་གསང་གིས་རྣམ་ཐར་ཤེས་པར་གསུངས་
པ་སུའི་ལུགས་ཡིན་དཔྱད།
སྡོམ། གསེར་འཕྲེང་དེ་ཚེ་དབྱིག་བཤེས་སེམས་འདོད་པ། །
ཐེག་བསྡུས་སོགས་ལས་བཀག་ཅིང་སྐུ་མཆེད་ཀྱི། །
གཞུང་ལས་གཞན་དུ་མཁས་པས་མ་བཀྲལ་ཕྱིར། །
ཉ་ཊཱིཀ་ལས། ཐེག་ཆེན་ཐུན་མོང་མ་ཡིན་པ་ལྟར་ན་ཏིང་ངེ་འཛིན་
ཁྱད་པར་ཅན་ཞིག་སྟེ། ཞེས་པ་འགོག་སྐབས། གསེར་འཕྲེང་ལས།
འ གོག་པ ར ་ཞུགས་པ་དང་དེའི་ཚེ་སློབ་དཔོན་དབྱིག་བ ཤེས ་ཀྱི ས །
དྲུག་པ་ཡིད་ཀྱི་སེམས་ཡོད་པར་འདོད་པ་ཐེག་བསྡུས་དང་། ལས་གྲུབ་

པའི་རབ་བྱེད་སོགས་ཀྱིས་བཀག་ཅིང་། ཐོགས་མེད་སྐུ་མཆེད་ཀྱི་
གཞུང་རྗེས་འབྲང་དང་བཅས་པ་ལས་གཞན་དུ་མཁས་པ་སུས་ཀྱང་
འགོག་སྙོམས་ཀྱི་རྣམ་གཞག་རྒྱས་པར་མ་བཀྲལ་བའི་ཕྱིར། སྡོམ། ཐེག་ཆེན་སྤྱི་ཡི་སེམས་མེད་འདོད་ཕྱིར་ཏེ། །
རྟག་ཏུ་ཡིད་ཤེས་འབྱུང་ཞེས་སྤྱིར་བསྟན་ནས། །
སེམས་མེད་གཉིད་དང་བརྒྱལ་རྣམས་བསལ་ཕྱིར་དང༌། །
འཇུག་ཤེས་ཡོད་ན་ཀུན་གཞི་མེད་ཀྱང་དེ། །
ཤི་བར་ཐལ་བའི་སྐྱོན་བརྗོད་འབྲེལ་མེད་དོ། །
དེས་ན་ཐེག་ཆེན་པ་སྤྱི་ཡི་ལུགས་ལ་སེམས་མེད་དུ་འདོད་དགོས་
པའི་ཕྱིར་ཏེ། སུམ་ཅུ་པ་ལས། ཡིད་ཀྱི་རྣམ་ཤེས་འབྱུང་བ་ནི། །རྟག་
ཏུའོ་ཞེས་རྟག་ཏུ་ཡིད་ཤེས་འབྱུང་ཞེས་སྤྱིར་བསྟན་ནས། འདུ་ཤེས་
མེད་པ་པ། །སྙོམས་པར་འཇུག་པ་རྣམ་གཉིས་དང༌། །སེམས་མེད་
གཉིད་དང་བརྒྱལ་མ་གཏོགས། །ཞེས་སེམས་མེད་པའི་གཉིད་དང་
བརྒྱལ་བ་རྣམས་བསལ་བའི་ཕྱིར་དང་། དེ་ཚེ་འཇུག་ཤེས་ཡོད་ན་ཀུན་
གཞི་མེད་ཀྱང་དེ་ཤི་བར་མི་འགྱུར་བས། བསྡུ་བར། ཀུན་གཞི་མེད་ན་
དེ་ཤི་བར་ཐལ་བའི་སྐྱོན་བརྗོད་པ་མེད་དོ། །ཞེས་གསུངས་ནས།
སྡོམ། དེ་ཕྱིར་སེམས་མེད་ཡིན་ཀྱང་སྙོམས་འཇུག་ཏུ། །
གསུངས་པ་རྒྱུ་མིང་འབྲས་ལ་བཏགས་པའམ། ། འདི་ཡིས་འབྱུང་བ་སྙོམས་པ་ལ་དགོངས་ཤིང༌། །
རྒྱལ་བའི་ཡེ་ཤེས་ཆོས་སྐུར་བཤད་པ་ཡང༌། །
མངོན་དུ་བྱེད་པར་ནུས་པ་ལ་དགོངས་ཞེས། །
རྒྱས་པར་གསུངས་པའི་དགོངས་པ་བཙལ་བར་བྱ། །

དེའི་ཕྱིར་འགོག་སྙོམས་སེམས་མེད་ལྡན་མིན་ཡིན་ཀྱང་སྙོམས་
འཇུག་ཏུ་གསུངས་པ་དེའི་རྒྱུ་འཇུག་སེམས་སྙོམས་འཇུག་ཡིན་པས།
དེའི་མིང་འབྲས་བུ་ལ་བཏགས་པའམ། ཡང་ན་འདིར་ཞུགས་ཚེ་འདི་
ཡིས་ལུས་ཀྱི་འབྱུང་བ་ཆ་སྙོམས་(༥༤ན) པ་ལ་དགོངས་ཤིང་། རྒྱལ་བའི་
ཡེ་ཤེས་ཆོས་སྐུར་བཤད་པ་ཡང་། རྒྱལ་བའི་དེ་མངོན་དུ་བྱེད་པར་
ནུས་པ་ལ་དགོངས་ཞེས་རྒྱས་པར་གསུངས་པའི་དགོངས་པ་བཙལ་
བར་བྱའོ། །རྟོགས་དཀའི་སྣང་བར། འདིར་འཕགས་སེང་གི་དགོངས་
པ་ནི་སློབ་དཔོན་འཕགས་པ་ཐོགས་མེད་ཀྱིས་བཤད་པ་དང་མཐུན་
པར་གསལ་ལོ། །ནས། ཀུན་གཞིའི་རྣམ་ཤེས་བཞེད་པར་ཆེས་ཤིན་ཏུ་
གསལ་ལོ། །ཞེས་པ་དང་མཐུན་ལ། ཁུངས་ཀྱང་ཉི་སྣང་ལས། འགོག་
པའི་སྙོམས་པར་འཇུག་པ་ནི་འཇིག་རྟེན་ལས་འདས་པའི་ལམ་གྱིས་
ཐོབ་པའི་ཕྱིར་རོ། །ཞེས་གསུངས་པས་ཡིན་ནོ། །ཡིག་ཆ་གཞན་རྣམས་
ཀྱང་འདི་དག་དང་རྣམ་བཤད་ལ་བརྟེན་ཀྱང་། རང་ལུགས་ལ། དེ་
ཡུལ་ལྡན་མིན་ལ་དགོངས་པར་ཡང་བཤད་དོ། །འོན་ཀྱང་ཡིག་ཆས་ནི་
ལུང་མདོ་ལས་ཏིང་ངེ་འཛིན་དང་། རྣམ་ཐར་དང༌། སྙོམས་འཇུག་ཏུ་
གསུངས་པ་དང་། འགྲེལ་ཆེན་གཉིས་དང༌། འགྲེལ་ཆུང་སོགས་སུ་ཞི་
བར་གནས་པའི་ལམ་ཞེས་གསུངས་པ་དང་།
རིགས་དེའི་རྒྱུད་ལ་
སེམས་ཕྲ་མོ་ཞིག་ཡོད་ཀྱང་། དེ་ནི་ཡུལ་འགོག་པ་དེ་ལ་སྙོམས་པར་
་དགེ་བ་ལས་གཞན་འོང་ས་མེད་པས་ཡིན་ཏེ། ཀུན་གཞི་མི་
བཞེད་པ་དབུ་མ་རྒྱན་རང་འགྲེལ་ལས། གང་སྔ་ཕྱི་མེད་པར་སེམས་
གཉིས་འབྱུང་བ་འདི་ནི་གནས་མེད་དོ། །ཞེས་དང་འགྲེལ་པར། སེམས་

ཅན་རྣམས་ནི་རྣམ་པར་ཤེས་པ་རེ་རེ་བའོ་ཞེས་འབྱུང་བས་མི་སྲིད་
པའི་ཕྱིར་རོ། །ཞེས་སོགས་ཀྱིས་གྲུབ་པས་རྣམ་བཤད་ལྟར་གསུངས་པ་
ཡིན་པའི་ཕྱིར་རོ། །གསེར་( ༥༤་) ཕྲེང་དང་རྟོགས་དཀར་གསུངས་པ་
བོད་སྔ་མ་ཕལ་ཆེར་གྱིས་དེ་ལྟར་གསུངས་པས་དེ་མཐུན་བྱས་པ་ཡིན་
ནམ་སྙམ་ལ། སེམས་ཙམ་པའི་ལུགས་ལ། སངས་རྒྱས་ཀྱི་རྒྱུད་ལ་འགོག་
སྙོམས་ཡོད་ན་ཚོར་འདུ་རགས་པ་བཀག་པའི་ཆ་ཡོད་དགོས་པས་སྡེ་
ཚན་ཉེར་གཅིག་ནང་གི་དེ་ལ་གང་འཇོག་དང༌། རྣམ་འགྲེལ་ལུཊ་ལ་
འགོག་སྙོམས་པའི་རྒྱུད་ཀྱི་སེམས་ལ་ཡུལ་དེར་མཉམ་པར་བཞག་པའི་
དགེ་བ་ཞིག་འཇོག་གམ་དེ་དག་གི་ལུགས་ལ་དཔྱད་བྱ་མང་ངོ་། །
སྡོམ། མདོ་ལས་དྲུག་པར་འགོག་པ་འཐོབ་གསུངས་པ།
ལུགས་འདིར་དུས་ལ་སྦྱོར་གྱི་འཛིན་སྟངས་མིན། །
ཉི་མའི་སྙིང་པོར་ཞག་བདུན་ལས་ལྷག་འདིར། །
ཞུགས་ན་སེམས་དཔའི་སྤྱོད་ལས་ཉམས་གསུངས་པ། །
ཐེག་དམན་ལྟ་བུར་ཞི་བདེར་ཞེན་པ་ཡིས། །
ཞུགས་ལ་དགོངས་ཏེ་པད་དཀར་སོགས་ཀྱིས་ཤེས། །
མདོ་སྡེ་ས་བཅུ་པ་ལས་ས་དྲུག་པར་འགོག་པ་ཐོབ ་གསུངས་པ།
རང་རྒྱུད་པ་སོཊ་ཀྱི་ལུགས་ལས་དྲུག་པ་མན་ཆད་འཇུག་མི་ནུས་པའི་
དུས་ཐུང་ངུ་ལ་སྦྱོར་གྱི་འཛིན་སྟངས་ཡུལ་གྱི་དེ་བཞིན་ཉིད་ཁྱད་པར་
བ་མིན་ནོ། །ཉི་མའི་སྙིང་པོའི་མདོར་བྱང་སེམས་ཞག་བདུན་ལས་ལྷག་
སྙོམས་པར་ཞུགས་ན་སེམས་དཔའི་སྤྱོད་པ་ལས་ཉམས་པར་གསུངས་
པ་ཐེག་དམན་ལྟ་བུར་རང་དོན་དུ་ཞི་བདེར་ཞེན་པ་ཡིས་ཞུགས་པ་ལ་

དགོངས་ཏེ། སྙིང་རྗེ་པད་དཀར་ལས། བྱང་སེམས་བར་གྱི་བསྐལ་བ་
བཅུར་འགོག་པ་ལ་སྙོམས་པར་ཞུགས་པར་གསུངས་པ་སོགས་ཀྱིས་
ཤེས་སོ། །
སྡོམ། སྤོང་བའི་ལམ་ལ་བར་ཆད་མེད་ལམ་བཞི། །
ཆོས་ཤེས་རྒྱུན་མཐར་སྦྱར་ཡང་ཐུབ་དགོངས་ལས། །
མཐོང་ལམ་ལ་གསུངས་འཕགས་སེང་དགོངས་པར་མཐུན། །
སངས་རྒྱས་ལམ་ལ་སྦྱིན་སོགས་ཕར་ཕྱིན་བཅུ། །
ལྔ་པ་སྤོང་བའི་ལམ་ལ། གང་དུ་གཏོགས་པའི་སྡེ་ཚན་གྱི་བར་ཆད་
མེད་ལམ་བཞི་ནི། ཆོས་ཤེས་ཀྱིས་རྒྱུན་མཐར་སྦྱར་ཡང་། ཐུབ་དགོངས་
ལས་མཐོང་ལམ་ཆོས་བཟོད་བཞི་ལ་གསུངས་པ། འཕགས་སེང་གི་
དགོངས་པར་མཐུན་ནོ། །དྲུག་པ་སངས་རྒྱས་ཀྱི་ལམ་ལ། སྦྱིན་སོགས་
ཕ་རོལ་དུ་ཕྱིན་པ་བཅུའོ། །འདི་ཡན་གྱིས་རྩ་བས་སངས་རྒྱས་སའི་
དོན་རྣམ་གཙོ་བོར་བསྟན་པ་ལམ་(༥༥ན) གྱིས་བདེན་པའི་རྗེས་སུ་
མཐུན་པར་ཞེས་པས་འགྲུབ་ལ། ཡིག་ཆ་གཞན་འགའ་ཞིག་ན་རྣམ་
བཤད་ལྟར་ན་རྒྱས་བཤད་ཀྱིས་ཤེས་རྣམ་བསྟན་ཟེར་བ་མི་འཐད་དེ།
དེ་ནི་དེ་ཉིད་ལས། ཤེས་པའི་རྣམ་པ་གསུམ་ཡོད་པ་ཞེས་དང་། ཤེས་
རྣམ་མཐར་ཐུག་པ་རྣམས་ཆོས་ཅན། རྣམ་མཁྱེན་གྱི་རྣམ་པ་ཡིན་ཏེ།
ཞེས་པར་འཁྲུལ་ཡང་། སྔ་མ་ནི་དེ་ལ་ཐམས་ཅད་
པའི་དེ་སྒྲ་ཀུན་མཁྱེན་ཉིད་ནི་རྣམ་གསུམ་ཕྱིར་ཞེས་པར་བསྙེགས་པས།
སྔ་མ་ནི་དེ་ལ་ཐམས་ཅད་ཤེས་པ་ཉིད་ཅེས་
ཤེས་རྣམ་དང་པོའི་དབང་དུ་བྱས་པའི་སྦྱོར་བའི་དོན་རྣམས་ཉེར་
བདུན་ཞེས་འགྲེལ་དགོས་ལ། ཕྱི་མ་འདི་ཤེས་རྣམ་དེ་རྣམས་སྦྱོར་བའི་

བསྒོམ་བྱའི་དོན་རྣམ་དུ་གོ་ཆོས་ཡིན་ཏེ། གོང་དུ་ལོ་ཆེན་ལ་སྐྱོན་
གསུམ་བརྗོད་སྐབས་རྒྱས་བཤད་ཀྱི་སྐབས་འདིར་བྱང་སེམས་ཀྱི་གཞི་
ཤེས་ཉེར་བདུན་བསྒོམ་བྱར་དངོས་སུ་མ་བསྟན་ན་རྣམ་རྫོགས་སྦྱོར་
གཞི་ཤེས་ཀྱི་རྣམ་པ་མ་ལུས་པའི་མི་བསྒོམ་པར་ཐལ་བ་དང་། དེ་
མ་བསྒོམ་ན་ཤེས་མཐོང་གིས་བལྟས་ནས་འདའ་བའི་དོན་མེད་པར་
ཐལ་བ་དང་། དེ་མི་བསྒོམ་པས་ལམ་ཤེས་ཀྱིས་རིགས་ཅན་གསུམ་གྱི་
དོན་སྒྲུབ་པའི་ཡན་ལག་མ་ཚང་བར་འགྱུར་ཞེས་དེ་དག་བསྒོམ་བྱར་
བསྟན་པར་གསུངས་པའི་ཕྱིར། གཞི་ཤེས་དང་པོ་བཅུ་གཉིས་བསྒོམ་
བྱར་དངོས་བསྟན་ཕལ་བའི་ཚུལ་གྱིས་བསྟན་ནོ། །གཞན་དུ་ན་རྣམ་
བཤད་དུ་བྱེད་པ་པོ་བདག་མེད་པ་སོཊ་དོན་རྣམ་དུ་བྱས་ནས་བསྟན་
པར་ཐལ་བ་དང་། རྣམ་མཁྱེན་གྱི་དོན་རྣམ་བརྒྱད་རྩ་བཅུ་དངོས་སུ་
མ་གསུངས་པར་(༥༥བ)ཐལ་ལོ། །
སྡོམ། གང་དུ་གཏོགས་པའི་སྡེ་ཚན་མཚན་ཉིད་པ། །
འོག་མར་མེད་པའི་རིགས་གནས་མཁྱེན་པ་དེ། །
ཐུན་མོང་མ་ཡིན་རྣམ་མཁྱེན་རྣམ་པའི་དོན། །
གསུམ་པ་སོ་དགུ་བཤད་པ་ལ། རང་ཉིད་གང་གི་སྡེར་གཏོགས་
པའི་སྡེ་ཚན་མཚན་ཉིད་པ་འཕཊ་པ་འོག་མར་མེད་པའི་རིཊ་གནས་
ཀྱི་མཐར་ཐུག་གི་མཁྱེན་པ་དེ། ཐུན་མོང་མ་ཡིན་པའི་རྣམ་མཁྱེན་གྱི་
རྣམ་པའི་མཚན་ཉིད། རིགས་གནས་སྨོས་པས་སྟོབས་བཅུ་གང་རུང་
དུ་གྱུར་པའི་དྲན་ཉེ་ལྟ་བུ་སྡུད་ཅིང་སྟོབས་དང་པོའི་ངོ་བོར་གྱུར་པའི་
དང་པོའི་སྙོམས་འཇུག་ལྟ་བུ་ཐུན་མོང་བ་དང་། དང་པོའི་སྙོམས་

འཇུག་ཏུ་གྱུར་པའི་སྟོབས་དང་པོ་ལྟ་བུ་ཐུན་མོང་མ་ཡིན་པའི་རྣམ་
མཁྱེན་གྱི་རྣམ་པ་ལ་འཇོག་གམ་དཔྱད།
སྡོམ། དབྱེ་ན་མི་མཐུན་ཕྱོགས་ཀུན་ལས་རྒྱལ་ཞིང་། །
དེ་ཡིས་བརྫི་བར་མི་ནུས་རིགས་གནས་སྟོབས། །
གནས་དང་གནས་མིན་མཁྱེན་པ་ལ་སོགས་བཅུ། །
དེ་ལ་དབྱེ་ན་བཞི། དང་པོ་ཡོན་ཏན་གྱི་དབྱེ་བ་ལ་བཞི། དང་པོ་
སྟོབས་བཅུ་ནི་མི་མཐུན་ཕྱོགས་ཀུན་ལས་རྒྱལ་ཞིང་དེ་ཡིས་བརྫི་བར་
མི་ནུས་པའི་རིགས་གནས་ཀྱི་མཁྱེན་པ་དེ། སྟོབས་བཅུའི་སྟོབས་ཀྱི་
མཚན་ཉིད། དེ་སངས་རྒྱས་ཀྱི་སྟོབས་ཀྱི་མཚན་ཉིད་མིན་ཏེ། སྐུའི་
སྟོབས་སོགས་ཡོད་ལ། རྣམ་མཁྱེན་ལ་དབང་སྟོབས་གཉིས་ཀ་ཡིན་
པས་ཁྱབ་པའི་ཕྱིར་རོ། །དབྱེ་ན་གནས་དང་གནས་མིན་མཁྱེན་པའི་
སྟོབས་ལ་སོགས་པ་བཅུའོ། །
སྡོམ། འཁོར་དབུས་སྤངས་རྟོགས་ཆོས་སྟོན་འཇིགས་མེད་པའི། །
ཆ་བཞག་མཐར་ཐུག་མཁྱེན་པ་མི་འཇིགས་པའོ། །
ཆ་བཞག་མེད་ན་མཐར་ཐུག་གཞི་ཤེས་ཀྱང་། །
དེར་འགྱུར་དགོས་ལ་ཐེག་དམན་རྟོགས་རིགས་ཕྱིར། །
ཐུན་མོང་མ་ཡིན་རྣམ་པར་འགལ་ཕྱིར་རོ། །
འོན་ཀྱང་སངས་རྒྱས་ཁོ་ནའི་རྟོགས་རིགས་སུ། ། །
མི་འཐད་དེ་བཞིན་ཉིད་རྣམས་སེམས་དཔའི་ཡིན། །
རིགས་འདྲ་སྔ་མ་འཕགས་པ་འོག་མར་མེད། །
སྨྲ་བའང་མི་རུང་ཉེར་ལེན་ལས་སྐྱེས་ཕྱིར། །
རང་དོན་སྤངས་རྟོགས་གཉིས་དང་གཞན་གྱི་དོན། །

བར་གཅོད་ཆོས་དང་ངེས་འབྱུང་ལམ་སྟེ་བཞི། །
དམ་བཅས་པ་ལ་རྒོལ་མེད་མི་འཇིགས་བཞི། །
གཉིས་པ་མི་འཇིགས་པ་ནི། འཁོར་གྱི་དབུས་སུ་སྤངས་རྟོགས་ཀྱི་
ཆོས་སྟོན་པ་ལ་འཇིགས་པ་མེད་པའི་ཆ་ནས་བཞག་པའི་མཐར་ཐུག་
གི་མཁྱེན་པ་དེ། མི་འཇིགས་པའི་མཚན་ཉིད་ཡིན་པའོ། །ཐུན་མོང་མ་
ཡིན་པའི་རྣམ་པ་འདི་དག་གི་མཚན་ཉིད་ལ་ཆ་བཞག་མེད་ན་མཐར་
ཐུག་གི་གཞི་ཤེས་ཀྱང་དེར་འགྱུར་དགོས་པ་ལ་དེ་ཐེག་དམན་རྟོགས་
རིགས་ཡིན་པའི་ཕྱིར་དང་། དེ་ཡིན་ན་ཐུན་མོང་མ་ཡིན་པའི་རྣམ་
པར་འགལ་བའི་(༥༦ན) ཕྱིར་རོ། །འོན་ཀྱང་ཐུན་མོང་མ་ཡིན་པའི་དེ་
རྣམ་པ་སངས་རྒྱས་ཁོ་ནའི་རྟོགས་རིགས་སུ་མི་འཐད་དེ། དེ་བཞིན་
ཉིད་ཀྱི་ཤེས་རྣམ་སེམས་དཔའི་རྟོགས་རིགས་ཡིན་པའི་ཕྱིར། རང་གི་
རིགས་འདྲ་སྔ་མ་འཕགས་པ་འོག་མར་མེད་པ་ཞེས་སྨྲ་བའང་མི་རུང་
སྟེ། དེ་དག་གི་རང་གི་ཉེར་ལེན་བྱང་སེམས་ཀྱི་ལམ་ལས་སྐྱེས་པའི་
ཕྱིར། དབྱེ་ན་རང་དོན་སྤངས་རྟོགས་གཉིས་དང༌། གཞན་དོན་བར་
གཅོད་ཀྱི་ཆོས་དང་། ངེས་འབྱུང་གི་ལམ་སྟེ་དེ་ལྟར་དམ་བཅའ་བ་ལ་
རྒོལ་བ་པོ་མེད་པའི་མི་འཇིགས་པ་བཞིའོ། །
སྡོམ། འཆད་བྱ་འཆད་བྱེད་སྤོབས་པ་སོ་སོར་ནི། །
ཆགས་ཐོགས་མེད་པར་སོ་སོར་གཟིགས་པ་ཡི། །
རིགས་གནས་མཁྱེན་པ་སོ་སོ་ཡང་དག་རིག །
གསུམ་པ་སོ་རིག་ནི། འཆད་བྱ་འཆད་བྱེད་ཀྱི་སྤོབས་པ་སོ་སོར་
ཆགས་ཐོགས་མེད་པར་སོ་སོར་གཟིགས་པ་ཡི་རིགས་སུ་གནས་པའི་

མཁྱེན་པ་དེ། སོ་སོར་ཡང་དག་པར་རིག་པའི་མཚན་ཉིད། དབྱེ་ན།
ཆོས་དོན་ངེས་ཚིག་སྤོབས་པ་སོ་རིག་བཞིའོ། །
སྡོམ། རང་གི་སྡེ་ཚན་འཕགས་པ་འོག་མ་དང༌། །
ཅུང་ཟད་ཙམ་ཡང་མ་འདྲེས་རིགས་གནས་ཀྱི། །
མཐར་ཐུག་མཁྱེན་པ་སངས་རྒྱས་མ་འདྲེས་ཆོས། །
བཞི་པ་མ་འདྲེས་པ་ནི། རང་གི་སྡེ་ཚན་མཚན་ཉིད་པ་འཕགས་པ
འོག་མ་པ་དང་། ཅུང་ཟད་ཙམ་ཡང་མ་འདྲེས་པའི་རིགས་གནས་ཀྱི་
མཐར་ཐུག་གི་མཁྱེན་པ་དེ། སངས་རྒྱས་ཀྱི་ཆོས་མ་འདྲེས་པའི་རྣམ་
མཁྱེན་གྱི་རྣམ་པའི་མཚན་ཉིད།
སྡོམ། དབྱེ་ན་རྟོགས་པ་སྤྱོད་པ་འཕྲིན་ལས་དང༌། །
ཡེ་ཤེས་མ་འདྲེས་དྲུག་དྲུག་གསུམ་གསུམ་མོ། །
སྟོབས་བཅུ་མི་འཇིགས་བཞི་དང་དྲན་ཉེ་གསུམ། །
ཐུགས་རྗེ་ཆེ་དང་བཅོ་བརྒྱད་བྱེ་སྨྲའི་ལུགས། །
དབྱེ་ན། རྟོགས་པ་སྦྱོར་བ་འཕྲིན་ལས་དང༌། ཡེ་ཤེས་མ་འདྲེས་
པའི་རིམ་བཞིན་དྲུག་དང་དྲུག་དང་གསུམ་དང་གསུམ་མོ། །སྟོབས་
བཅུ་མི་འཇིཊ་པ་བཞི་དང་དྲན་ཉེ་གསུམ་དང་ཐུགས་རྗེ་ཆེན་པོ་དང་
བཅོ་བརྒྱད་ལ་མ་འདྲེས་པ་བཅོ་བརྒྱད་བྱས་པ་བྱེ་སྨྲའི་ལུགས་སོ། །
སྡོམ། ཡེ་ཤེས་ལས་འཕྲོས་དུས་གསུམ་རྣམ་གཞག་ལ། །
ཆོས་སྐྱོང་དངོས་འགྱུར་གསེར་བུམ་བཅོམ་བཞིན་ཟེར། །
དབྱངས་སྒྲོགས་མཚན་ཉིད་ཤས་ཆེ་ཆགས་བཞིན་ཟེར། །
དབྱིག་བཤེས་གནས་སྐབས་རྩིས་ཀྱི་རྡེའུ་བཞིན་འགྱུར། །
མ་བུ་གཞན་གཞན་འགྱུར་འདོད་སངས་རྒྱས་ལྷ། །

ཡེ་ཤེས་མ་འདྲེས་པ་ལས་འཕྲོས་ཏེ་དུས་གསུམ་གྱི་རྣམ་གཞག་ལ།
བྱེ་སྨྲའི་བཙུན་པ་ཆོས་སྐྱོབས་ནི་མ་འོངས་པ་ད་ལྟར་བར་གྱུར་པ་ན་
མ་འོངས་པའི་དངོས་པོར་འགྱུར་གྱི་རྫས་མི་འགྱུར་བ་དཔེར་ན།
གསེར་བུམ་(༥༦བ) བཅོམ་པ་ན་དབྱིབས་འདོར་ཀྱང་ཁ་དོག་མི་འགྱུར་
བ་བཞིན་ཟེར། དབྱངས་སྒྲོགས་ནི་དུས་རེ་རེ་ལ་དུས་གསུམ་གའི་
མཚན་ཉིད་ལྡན་ཡང་གང་ཤས་ཆེ་བས་བཞག་སྟེ། དཔེར་ན་བུད་མེད་
གང་ལ་ཆགས་པ་ཤས་ཆེ་བ་དེའི་མིང་གི་བརྗོད་ཀྱི་བུད་མེད་གཞན་ལ་
ཆགས་བྲལ་མིན་པ་བཞིན་ཟེར། དབྱིག་བཤེས་ནི། གནས་སྐབས་
གཞན་དུ་འགྱུར་ཏེ་དཔེར་ན་རྩིས་ཀྱི་རྡེའུ་གཅིག་བརྒྱའི་ཤོང་མིག་ཏུ་
བཞག་ན་བརྒྱ་ཟེར་བ་བཞིན་ཟེར། བུད་མེད་གཅིག་བལྟོས་ས་ཐ་དད་
ལ་ལྟོས་ནས་མ་དང་བུ་མོར་འཇོག་པ་བཞིན་དུ་གཞན་དང་གཞན་དུ་
འགྱུར་བར་འདོད་པ་སངས་རྒྱས་ལྷ་བཞི་ལས།
སྡོམ། དང་པོ་མི་འཐད་གྲངས་ཅན་ལུགས་ཕྱིར་རོ། །
གཉིས་པ་མི་འཐད་མཚན་ཉིད་འཆོལ་ཕྱིར་རོ། །
བཞི་པ་མི་འཐད་གསུམ་གར་ཐལ་ཕྱིར་རོ། །
གསུམ་པ་ཅུང་བཟང་འོན་ཀྱང་བྱ་བ་སོགས། །
བྱེད་དང་མི་བྱེད་གནས་སྐབས་མེད་པར་འགྱུར།
དང་པོ་མི་འཐད་དེ། གྲངས་ཅན་ལུགས་ལྟར་རང་བཞིན་རྟག་པར་
འགྱུར་བའི་ཕྱིར་རོ། །གཉིས་པ་མི་འཐད་དེ། དུས་གསུམ་མཚན་ཉིད་
འཆོལ་བར་འགྱུར་བའི་ཕྱིར་རོ། །བཞི་པ་མི་འཐད་དེ། གཅིག་གསུམ་
གར་ཐལ་བའི་ཕྱིར་རོ། །གསུམ་པ་ཅུང་ཟད་བཟང་མོད། འོན་ཀྱང་

འབྲས་བུའི་འབྱིན་འཛིན་གྱི་བྱ་བ་སོགས་བྱེད་པ་དང་། མི་བྱེད་པའི་
གནས་སྐབས་མེད་པར་འགྱུར་རོ། །
སྡོམ། ཁ་ཅིག་དུས་གསུམ་དངོས་པོར་འདོད་བཞིན་དུ། །
སྐྱེས་ལ་འགག་དང་སྐྱེས་ལ་མ་འགག་པ། །
སྐྱེ་རྒྱུ་ཡོད་ཀྱང་མ་སྐྱེས་དུས་གསུམ་ཟེར། །
དེ་དག་དངོས་པོ་རང་ལ་མ་བརྩིས་པར། །
སྨྲ་མཁན་དེ་ལ་ལྟོས་ཏེ་བཞག་པའི་ཕྱིར། །
འགགས་ཟིན་ང་ལས་ནུ་དང་མ་སྐྱེས་པའི། །
འཁོར་སྒྱུར་དུང་སོགས་ཡོད་མིན་མེད་མིན་འགྱུར། །
ཚད་མངོན་པ་ཁ་ཅིག་གིས། དུས་གསུམ་དངོས་པོར་འདོད་བཞིན་
དུ་སྐྱེ་ལ་འགག་པ་དང་། སྐྱེ་ལ་མ་འགག་པ་དང་། སྐྱེ་བའི་རྒྱུ་ཡོད་ཀྱང་
མ་སྐྱེས་པ་རིམ་བཞིན་དུས་གསུམ་གྱི་མཚན་ཉིད་ཟེར། སྐྱེས་ལ་འགག་
པ་སོགས་དེ་དག་ཀྱང་དངོས་པོ་རང་འགག་པ་ལ་མ་བརྩིས་པར་སྨྲ་
མཁན་གྱི་གང་ཟག་དེ་ལ་ལྟོས་ཏེ་འགག་པ་སོགས་ལ་བཞག་པའི་ཕྱིར་
ཏེ། (༥༧ན) རྣམ་འགྲེལ་ལས། འདས་དང་མ་འོངས་བརྗོད་བྱ་མིན། །
ཞེས་པ་རྩ་འགྲེལ་ལ་བརྟེན་པའི་ཕྱིར་རོ། །ཁྱོད་ལྟར་ན་འགག་ཟིན་
པའི་རྒྱལ་པོ་ང་ལས་ནུ་དང༌། མ་སྐྱེས་པའི་འཁོར་བསྒྱུར་དུང་སོགས་
ཆོས་ཅན། ཡོད་པ་མ་ཡིན་པར་ཐལ། འགག་པ་དང་མ་སྐྱེས་པའི་ཕྱིར།
མེད་པ་མིན་པར་འགྱུར་བར་ཐལ། འདས་པ་དང་མ་འོངས་པ་ཡིན་
པའི་ཕྱིར། ཞེས་བཀག་གོ །
སྡོམ། རང་ལུགས་དངོས་པོ་གཞན་ཞིག་འགག་ཆ་དང། །

དངོས་གཞན་སྐྱེ་རྒྱུ་ཡོད་ཀྱང་མ་སྐྱེས་ཆ། །
འདས་དང་མ་འོང་ངོ་གཉིས་ཀ་མེད་དགག་ཉིད།
རང་ལུགས་ལ། དངོས་པོ་གཞན་ཞིག་འགག་པའི་ཆ་དང་། དངོས་
པོ་གཞན་སྐྱེ་བའི་རྒྱུ་ཡོད་ཀྱང་རེ་ཞིག་མ་སྐྱེ་བའི་ཆ་རིམ་བཞིན་འདས་
པ་དང་མ་འོངས་པའི་མཚན་ཉིད། དེ་གཉིས་ཀ་མེད་དགག་ཉིད་ཡིན་
ནོ། །
སྡོམ། ཁ་ཅིག་སྐྱེ་གནས་འཇིག་གསུམ་མཉམ་གྲུབ་ཟེར། །
སྐྱེ་བ་རྒྱུ་དུས་ཡིན་ལ་གཞན་གཉིས་ནི། །
དེ་ཡི་ཁྱད་ཆོས་ཡིན་ཀྱང་ཚིག་ལ་གཟབ། །
ཁ་ཅིག་དངོས་པོ་ཡིན་ན། ཁྱོད་ཀྱི་སྐྱེ་གནས་འཇིག་པའི་དུས་
གསུམ་མཉམ་དུ་གྲུབ་པས་ཁྱབ་ཟེར་ན། མྱུ་གུ་ལྟ་བུའི་སྐྱེ་བའི་དུས་ལ་
རྒྱུ་དུས་ཀྱང་འཇོག་པ་ཡིན་ལ། གནས་དུས་དང་རང་དུས་དོན་གཅིག །
འཇིག་དུས་དང་འགག་དུས་དོན་གཅིག་གསུངས་ཀྱང་། མྱུ་གུའི་
གནས་འཇིག་གཉིས་ནི་མྱུ་གུ་དེ་ཡི་ཁྱད་ཆོས་ཡིན་ལ། དེས་ན་མྱུ་གུ་
འཇིགས་པའི་དུས་ཀྱང་མྱུ་གུའི་འབྲས་དུས་མ་ཡིན་པར་ཐལ། མྱུ་གུ་
འཇིག་པའི་རང་དུས་ཡིན་པའི་ཕྱིར། མ་གྲུབ་ན། མྱུ་གུ་འཇིག་པ་ཆོས་
ཅན། ཁྱོད་ཀྱི་དུས་དེ་ཁྱོད་ཀྱི་རང་དུས་ཡིན་པར་ཐལ། ཁྱོད་དངོས་པོ་
ཡིན་པའི་ཕྱིར། དེ་བཞིན་དུ་མྱུ་གུ་སྐྱེ་དུས་ལ་འདྲ་བས་ཚིག་ལ་གཟབ་
གསུངས་སོ། །ཡིག་ཆར་སྐྱེ་གནས་འཇིག་གསུམ་གསུངས་ཀྱང་། དེ་དག་
གི་དུས་ཡིན་པ་འོག་གི་སྒྲུབ་ཚུལ་གྱིས་ཤེས་ལ། དངོས་པོ་ཡིན་ན། ཁྱོད་
ཀྱི་སྐྱེ་གནས་འཇིག་གསུམ་ཁྱོད་(༥༧བ) དང་གྲུབ་བདེ་གཅིག་ཡིན་

དགོས་པའི་ཕྱིར་རོ། །
སྡོམ། སྐད་ཅིག་གསུངས་པའང་རྫོགས་པར་གྲུབ་ཟིན་ནས། །
སྐད་ཅིག་ལས་ལྷག་མི་སྡོད་དོན་ཡིན་ཏེ། །
རབ་བྱུང་ལོ་ནི་མགོ་ཟླའི་ཚེས་གཅིག་དང༌། །
མཉམ་གྲུབ་བཅུ་གཉིས་ཟླ་བར་སྡོད་ཕྱིར་རོ། །
བླ་མ་གཡགས་པས། སྐད་ཅིག་མ་དུས་མཐར་འདོད་པ་མི་འཐད་
དེ། སྐད་ཅིག་གསུངས་པའང་རྫོགས་པར་གྲུབ་ཟིན་ནས་སྐད་ཅིག་
ལས་ལྷག་པར་མི་སྡོད་པའི་དོན་ཡིན་པའི་ཕྱིར་ཏེ། རབ་བྱུང་གི་ལོ་ནི་
མགོ་ཟླ་བའི་ཚེས་གཅིག་དང་མཉམ་དུ་གྲུབ་ནས། དེའི་བཅུ་གཉིས་
པའི་ཟླ་མཇུག་བར་དུ་སྡོད་པའི་ཕྱིར་རོ། །
སྡོམ། ཁ་ཅིག་འདས་པའི་མི་ཡོད་དྲན་ཕྱིར་ན། །
མ་ཁྱབ་དྲན་མཁན་དེ་ལ་ལྟོས་ཕྱིར་རོ། །
བུམ་པ་ཞིག་པ་བུམ་པའི་འདས་པ་སྟེ། །
འོན་ཀྱང་བུམ་པའི་དུས་སུ་མ་འོང་ངོ༌། །
ཁ་ཅིག་འདས་པའི་མི་ཡོད་པར་ཐལ། དེ་དྲན་པ་ཡོད་པའི་ཕྱིར་ན་
མ་ཁྱབ་སྟེ། དེ་དྲན་མཁན་དེ་ལ་ལྟོས་ནས་བཞག་པའི་ཕྱིར་རོ། །བུམ་པ་
ཞིག་པ་བུམ་པའི་འདས་པ་སྟེ་ཡིན་ལ། འོན་ཀྱང་བུམ་པའི་དུས་སུ་མ་
འོངས་པའོ། །
སྡོམ། སྐབས་དོན་འདས་དང་མ་འོངས་ད་ལྟར་ཡང་། །
གཟིགས་ཚུལ་ད་ལྟར་བྱུང་བར་གཟིགས་མིན་ཡང༌། །
ད་ལྟའི་དུས་སུ་སྔ་ཕྱིའི་བྱུང་ཚུལ་ཀུན། །
མངོན་གསུམ་གཟིགས་ཕྱིར་ཡེ་ཤེས་མ་འདྲེས་པའོ། །

འདིར་སྐབས་ཀྱི་དོན་འདས་པ་དང༌། མ་འོངས་པ་གཉིས་ད་ལྟར་
ཡང་གཟིགས་ཚུལ་ནི། དེ་གཉིས་ད་ལྟར་བྱུང་བར་གཟིགས་པ་མིན་
ཡང་། ད་ལྟའི་དུས་སུ་སྔ་མ་འདས་པ་དང་ཕྱི་མ་འོངས་པའི་བྱུང་ཚུལ་
ཀུན་མངོན་སུམ་དུ་གཟིགས་པ་བཞིན་འདས་པ་དང་མ་འོངས་པའི་
དུས་སུ་གཟིགས་ཚུལ་ཡང་འདྲ་བའི་ཕྱིར་ན་ཡེ་ཤེས་མ་འདྲེས་པ་ཞེས་
བྱའོ། །
སྡོམ། དེ་བཞིན་ཉིད་དང་རང་བྱུང་སངས་རྒྱས་ཀྱི། །
རྣམ་པ་གསུམ་ལ་ཤེས་རྣམ་སྦྱོར་དགོས་ཏེ། །
རྣམ་མཁྱེན་བདེན་སྟོང་དང་ནི་རང་རྒྱལ་དང༌། །
སངས་འཕགས་མིག་ཤེས་གསུམ་གྱིས་མ་ངེས་ཕྱིར། །
གཉིས་པ་ཡོན་ཏན་དེ་དག་གི་ངོ་བོ། གསུམ་པ་དེ་དག་རྟེན་གང་གི་
ཡིན་པ། བཞི་པ་གང་གི་ཆེད་དུ་ཡིན་པ་གསུམ་ནི། རིམ་བཞིན། དེ་
བཞིན་ཉིད་དང་། རང་བྱུང་དང༌། སངས་རྒྱས་ཀྱི་རྣམ་པ་གསུམ་ལ་
ཤེས་རྣམ་ཞེས་མཐར་སྦྱོར་དགོས་ཏེ། དེ་མ་སྦྱར་ན་རྣམ་མཁྱེན་བདེན་
སྟོང་དང་རང་རྒྱལ་དགྲ་བཅོམ་པ་དང་སངས་འཕགས་ཀྱི་མིག་ཤེས་
གསུམ་གྱིས་ཁྱབ་པ་མ་ངེས་པའི་ཕྱིར། འདིའི་དང་པོ་ནི་དངོས་བསྟན་
གྱི་ཡུལ་གྱི་དབང་དུ་བྱས་པའི་ཕྱིར། དེ་བཞིན་ཉིད་ཡིན་ན། དེ་བཞིན་
ཉིད་ཀྱི་རྣམ་པ་ཡིན་པས་(༥༨ན) ཁྱབ་སྟེ། སངས་རྒྱས་ཡིན་ན་སངས་
རྒྱས་ཀྱི་རྣམ་པ་ཡིན་པས་ཁྱབ་པའི་ཕྱིར་ཏེ། ཡིག་ཆར། རྟགས་གྲུབ་སྟེ།
སངས་རྒྱས་ཡིན་པའི་ཕྱིར། ཞེས་གསུངས་པའི་ཕྱིར། དེ་བཞིན་ཉིད་ཀྱི་
ཤེས་རྣམ་དེ་བཞིན་ཉིད་ཀྱི་རྣམ་པ་མིན་ཏེ། དེ་བཞིན་ཉིད་མ་ཡིན་

པའི་ཕྱིར། ཁྱོད་ཀྱི་ཤེས་རྣམ་ཡོད་ན། ཁྱོད་ཤེས་པ་ཡིན་དགོས་ཏེ། ཤེས་
རྣམ་ནི་ཤེས་པ་དེས་ཡུལ་དེ་ཤེས་པའི་རྣམ་པ་དང༌། དོན་རྣམ་ནི་དེས་
ཤེས་པར་བྱ་རྒྱུ་ལ་བྱེད་པའི་ཕྱིར།
སྡོམ། དེ་གསུམ་དོན་ནི་རིམ་བཞིན་ཡང་དག་མཐར། །
མི་ལྡང་ཚུལ་གྱིས་མཉམ་གཞག་ཡེ་ཤེས་དང༌། །
སློབ་དཔོན་གཞན་ལ་མ་ལྟོས་རང་བྱུང་གི། །
ཆོས་རྣམས་ཀུན་ལ་མངའ་བསྒྱུར་ཡེ་ཤེས་དང༌། །
ཆོས་ཀུན་རྣམ་པ་མ་ལུས་མངོན་སུམ་དུ། །
རྟོགས་པའི་རིགས་གནས་མཐར་ཐུག་མཁྱེན་པའོ། །
དེ་གསུམ་གྱི་དོན་ནི། རིམ་བཞིན་ཡང་དག་མཐའ་ལ་སླར་མི་ལྡང་
བའི་ཚུལ་གྱིས་མཉམ་པར་བཞག་པའི་ཆ་ནས་བཞག་པའི་ཡེ་ཤེས་
དང་། སློབ་དཔོན་གཞན་ལ་མ་ལྟོས་པར་རང་བྱུང་གིས་ཆོས་རྣམས་
ཀུན་ལ་མངའ་བསྒྱུར་བའི་ཆ་ནས་བཞག་པའི་ཡེ་ཤེས་དང་། ཆོས་ཀུན་
གྱི་རྣམ་པ་མ་ལུས་པ་མངོན་སུམ་དུ་རྟོགས་པའི་རིཊ་གནས་ཀྱི་མཐར་
ཐུག་གི་མཁྱེན་པའོ། །ཐུན་མོང་མ་ཡིན་པའི་རྣམ་པ་འདི་དག་གི་རྫས་
རྒྱུན་སློབ་པའི་རྒྱུད་ལ་ཐབས་ཤེས་གང་འཇོག་སོགས་དཔྱད་བྱ་མང་
ཡང་མ་བྲིས་སོ། །
སྡོམ། རྣམ་གྲངས་ཟག་བཅས་ཟག་མེད་སྒྲས་བརྗོད་ཙམ། །
ཡིན་གྱི་ཟག་བཅས་དངོས་མིན་སྔར་བཤད་དོ། །
དོན་བསྡུ་ནི། གསེར་འཕྲེང་ལས། ལམ་ཤེས་ཀྱི་ཡན་ལག་ཏུ་བ ཤད་
པ་ལྟར་སྲིད་པར་སྐྱེ་བ་འགོག་པ་དང་། དེར་སྐྱེ་བ་འཛིན་པ་ལྷུར་ལེན་

པས་ཡིན་གྱི་ཉོན་མོངས་མཚན་ཉིད་པ་ཆེད་དུ་གཉེར་ནས་སྤོང་མི་
སྤོང་གིས་མ་ཡིན་ནོ། །ཞེས་གསུངས་ལ། རྣམ་བཤད་དང་ཡིག་ཆར།
ཉོན་མོངས་སྤང་བྱའི་གཙོ་བོར་མི་བྱེད་པའི་བྱང་སེམས་ཀྱི་ལམ་དང་།
དེ་སྤང་བྱའི་གཙོ་བོར་བྱེད་པའི་ཉན་རང་གི་ལམ་ལ་རྣམ་གྲངས་པའི་
ཟག་བཅས་དང་། ཟག་མེད་ཅེས་(༥༨བ) སྒྲས་བརྗོད་ཙམ་ཡིན་གྱི། ཟག་
བཅས་དངོས་མིན་པར་སྔར་ལམ་ཤེས་སྐབས་བཤད་ཟིན་ཏོ། །
སྡོམ། བདག་འཛིན་དངོས་སུ་འཇོམས་པའི་སྦྱོར་བའི་རྟེན།
ཁ་ཅིག་བྱང་སེམས་ཐམས་ཅད་ཤེར་ཕྱིན་གྱི། །
སྣོད་རུང་ཟེར་ཞིང་ལ་ལ་ཕྱི་ནང་གི ། བཤེས་གཉེན་གཉིས་ལྡན་བྱང་སེམས་ཐམས་ཅད་ཟེར། །
བྱེ་སྨྲར་གྱུར་བའི་བྱང་སེམས་དང་པོའི་སྐྱོན། །
འདི་ནི་དམན་སྒྲིབ་ལ་གནས་གསུངས་པ་དཔྱད། ། ཿ
ཉན་སྣོད་སེམས་ཙམ་བྱང་སེམས་གཉིས་པའི་སྐྱོན། །
འདིར་བསྟན་སྦྱོར་བ་བསྒོམས་པའི་ཉན་ཐོས་ཀྱང༌། །
ཡོད་ཕྱིར་དེ་ནི་སེམས་དཔར་མ་ངེས་སོ། །
གཉིས་པ་སྦྱོར་མཁན་བདག་འཛིན་དངོས་སུ་འཇོམས་པའི་སྦྱོར་
བའི་རྟེན་ནི། ཁ་ཅིག་གིས། བྱང་སེམས་ཐམས་ཅད་ཤེར་ཕྱིན་གྱི་གཞུང་
དོན་སྟོན་པའི་སྣོད་དུ་རུང་ཟེར་ཞིང་། ལ་ལས་ཕྱི་ནང་གི་ཡོངས་
འཛིན་གཉིས་དང་ལྡན་པའི་བྱང་སེམས་དེ། འདིར་བསྟན་སྦྱོར་བ་
བསྒོམ་པའི་རྟེན་གྱི་མཚན་ཉིད། བྱང་སེམས་ཐམས་ཅད་དེ་ཡིན་ཟེར།
བྱེ་སྨྲར་གྱུར་པའི་བྱང་སེམས་དེ་དང་པོའི་སྐྱོན་ཡིན་ཏེ། དེ་གཞུང་ཤེར་
ཕྱིན་ལ་སྡང་བའི་ཕྱིར། འདི་ནི་དམན་སྒྲིབ་ལ་གནས་གསུངས་པ་སྒྲིབ་

པ་བཞི་པོ་དེ་སྔར་བཤད་པའི་གཉེན་པོ་བཞིའི་མི་མཐུན་ཕྱོཊ་དམན་
པ་ལ་མཆོག་ཏུ་འཛིན་པས་ཡིན་ནམ་དཔྱད། ཉན་སྣོད་ཕལ་བར་གྱུར་
པའི་སེམས་ཙམ་པའི་བྱང་སེམས་དེ། གཉིས་པ་འདིར་གཙོ་བོར་
དངོས་སུ་བསྟན་པས་སྦྱོར་བ་བསྒོམ་པའི་རྟེན་གྱི་དོན་ཡིན་ན་སྐྱོན་དུ་
འགྱུར་ལ། འདིར་བསྟན་སྦྱོར་བ་ཙམ་བསྒོམ་པའི་ཉན་རང་ཀྱང་ཡོད་
པའི་ཕྱིར། དེ་ནི་སེམས་དཔར་མ་ངེས་སོ། །ཡང་ན་འདིར་གཙོ་བོར་
དངོས་སུ་བསྟན་པའི་བཤེས་གཉེན་གཉིས་ལྡན་ཟེར་རམ་དཔྱད། ཡིག་
ཆ་རྙིང་པ་སོཊ་སུ་སེམས་ཙམ་པའི་བྱང་སེམས་དེ་ཤེར་ཕྱིན་སྟོན་པའི་
སྣོད་རུང་མིན་པར། སྟོང་ཉིད་སྟོན་པའི་རུང་མིན་པས་བསྒྲུབས་ཀྱང་།
རང་ལུགས་ལ་སྣོད་རུང་ཡིན་ཏེ། ཁྱད་པར་གསུམ་ལྡན་ཡིན་པའི་ཕྱིར།
སྡོམ། རང་ལུགས་རྒྱལ་བསྟེན་དེ་ལས་དགེ་རྩ་བསྐྲུན། །
ཐེག་ཆེན་བཤེས་ཀྱིས་ཟིན་པ་གསུམ་ཚང་བའི། །
འདིར་བསྟན་གདུལ་བྱ་འདིར་བསྟན་ཉན་པའི་སྣོད། །
ཐོས་བསམ་སྒོམ་གསུམ་ལམ་གྱི་སྔོན་འགྲོ་ཕྱིར། །
ལམ་ཞུགས་ལམ་མ་ཞུགས་དང་རིགས་ཅན་གསུམ། །
ཉན་སྣོད་ཉན་ཐོས་དེ་ཡང་སྣོད་རུང་མིན། །
རང་ལུགས་ལ་རྒྱལ་བ་ལ་དམིཊ་ནས་གཙུག་ལག་ཁང་བྱེད་པ་སོཊ་
ཀྱིས་བསྟེན། (༥༩ན) ཟས་འབུལ་བ་སོགས་དེ་ལས་དགེ་རྩ་བསྐྲུན། ཐེག་
ཆེན་བཤེས་ཀྱིས་ཟིན་པ་གསུམ་ཚང་བའི་འདིར་བསྟན་གདུལ་བྱ་དེ།
འདིར་བསྟན་ཡུལ་ཉན་པའི་སྣོད་རུང་གི་དོན་ཡིན་ནོ། །ཤེར་ཕྱིན་ལ་
ཐོས་བསམ་སྒོམ་གསུམ་བྱེད་པ་ཐེག་ཆེན་ལམ་གྱི་སྔོན་འགྲོ་ཡིན་པའི་

ཕྱིར་ན། དེ་ཉན་པའི་སྣོད་རུང་ལ་ལམ་ཞུགས་གཉིས་རིགས་ཅན་
གསུམ་ཡོད་དོ། །འདིས་ཡིག་ཆ་གཞན་ལས་བྱང་སེམས་དགོས་
གསུངས་པ་བཀག་གོ །སྔོན་རྒྱལ་བ་ལ་བརྟེན་པ་སོགས་མ་བྱས་པར་
ཡུམ་གྱི་གཞི་ཤེས་སྐོར་ཙམ་ཉན་པའི་སྣོད་དུ་གྱུར་པའི་ཉན་ཐོས་དེ་
ཡང་ཡུམ་ཉན་པའི་སྣོད་རུང་མིན་ཏེ་ཁྱད་པར་གསུམ་མ་ཚང་བའི་
ཕྱིར།
སྡོམ། ཚིགས་བཅད་གཉིས་པས་བསྟན་པ་རྣམ་བཞི་སྟེ། །
སངས་རྒྱས་བསྙེན་བཀུར་དེ་ལ་ཐེ་ཚོམ་དྲི། །
སྦྱིན་སོགས་སྤྱོད་དང་བཤེས་ཀྱིས་བྱིན་བརླབ་བཞིས། །
རིམ་བཞིན་ཉན་དང་ཚིག་འཛིན་དོན་མི་བརྗེད། །
ཚུལ་བཞིན་ཡིད་བྱེད་སྣོད་དེ་གཅོར་བྱས་ཀྱང༌། །
དང་པོ་ཀུན་ལ་དགོས་ཕྱིར་སྤྱིར་ཞེས་གསུངས། །
ཐ་མ་ཀུན་ལ་དགོས་པ་གཞུང་ཀུན་མཐུན། །
ཚིགས་བཅད་དང་པོས་བསྟན་པའི་རྒྱལ་བ་ལ་བསྟན་ཏེ་དགེ་རྩ་
བསྐྲུན་པ་གོང་དུ་སོང་ཟིན་པས་དེ་དང་གཉིས་པས་བསྟན་པའི་ཁྱད་
པར་གསུམ་དང་བཅས་བཞི་སྟེ། གསུམ་གང་ཞེ་ན། སངས་རྒྱས་རྣམས་
ལ་ལུས་ཀྱིས་བསྐོར་བ། ངག་གིས་བསྟོད་པ། ཡིད་ཀྱིས་ཐོས་བསམ་སྒོམ་
པའི་བསྙེན་བཀུར་བ་དང་། དེ་ལ་ཐེ་ཚོམ་གྱི་དོན་དྲི་བ་དང་། དེའི་
དྲུང་དུ་སྦྱིན་སོགས་བཅུ་སྤྱོད་པ་གསུམ་གའི་མཐར་དགེ་བའི་བཤེས་
ཀྱིས་བྱིན་གྱིས་བརླབས་པ་སྦྱར་བ་སྟེ་བཞིས་རིམ་བཞིན་ཉན་པ་དང་།
ཚིག་འཛིན་པ་དང་། དོན་མི་བརྗེད་པ་དང་། ཚུལ་བཞིན་ཡིད་ལ་བྱེད་

པའི་སྣོད་དེ། དེ་ལྟར་གཙོ་ཆེར་ཁྱད་པར་བཞི་སོ་སོར་བྱས་ཀྱང་། ཁྱད་
པར་དང་པོ་ཀུན་ལ་སྦྱར་དགོས་པར་གོ་ཕྱིར་འགྲེལ་པར་སྤྱིར་ཞེས་
སྨོས་པར་གསེར་གླིང་པ་ལྟར་གསེར་འཕྲེང་དང་ཡིག་ཆར་གསུངས་ལ།
ཐ་མ་ཀུན་ལ་སྦྱར་དགོས་པར་རྣམ་བཤད་(༥༩བ) སོགས་གཞུང་ཀུན་
མཐུན་ནོ། །འདི་ནི་ཡིག་ཆར། དེ་རེ་རེ་ལ་བཞི་ཡོད་དེ་ཞེས་སོགས་ཀྱི་
དོན་ཡིན་པས། དེ་བཞི་ཡང་ཉན་སྣོད་ཀྱི་ཁྱད་པར་གོང་དུ་གསུངས་པ་
དེ་འདྲེན་གྱི། བཤེས་ཀྱིས་བྱིན་གྱིས་བརླབས་པ་མི་འདྲེན་ཏེ། འོག་ཏུ་
ཐོག་མཐའ་གཉིས་བཞི་ག་ལ་ཚང་དགོས་པའི་ཕྱིར་ཏེ། ཞེས་གསུངས་
པའི་ཕྱིར། འདི་ཡི་གེ་ནོར་བ་མིན་ནོ། །རྒྱལ་བ་ལ་བསྟེན་པ་དང་དགེ་
རྩ་བསྐྲུན་པ་གཅིག་ཏུ་བྱས་པ་ཅི་ཞེ་ན། རྩ་བར་སོ་སོར་བྱས་ཀྱང་
འགྲེལ་པར་གཅིག་ཏུ་བྱས་པས་སོ། །
སྡོམ། ཉན་འཛིན་ཐོས་པའོ་བསམ་སྒོམ་ཐ་མ་གཉིས། །
དེ་ནས་བསྒོམ་བྱ་སྦྱོར་བའི་ངོ་བོ་ནི། །
གཞི་ལམ་རྣམ་གསུམ་བདེན་སྟོང་སྤྲོས་བྲལ་དུ། །
བསྒོམ་པའི་རིགས་གནས་སེམས་དཔའི་རྣལ་འབྱོར་རོ། །
ཁ་ཅིག་དེ་འདྲའི་ཞི་ལྷག་ཟུང་འབྲེལ་ཟེར། །
མི་འཐད་ཚོགས་ལམ་ལ་ཡང་ཡོད་ཕྱིར་རོ། །
འདིས་ནི་མངོན་སུམ་མཐོང་བར་འདོད་པའང་ཁེགས། །
ཉན་པ་དང་འཛིན་པའི་སྣོད་གཉིས་ལ་ཐོས་པའི་སྣོད་ཅེས་བྱའོ། །
བསམ་པ་དང་སྒོམ་པའི་སྣོད་ལ་ཐ་མ་གཉིས་རིམ་བཞིན་སྦྱོར་རོ། །
ཡིག་ཆར་འཕྲོས་ཀྱི་སྐབས། དང་པོ་ཁོ་ན་ཐོས་པའི་སྣོད་དུ་སྦྱར་ལ།

འོག་ཏུ་དང་པོ་གསུམ་ག་སྦྱར་བ་ཡང་མི་འགལ་ལོ། །དེ་ནས་གསུམ་པ་
བསྒོམ་བྱ་སྦྱོར་བའི་ངོ་བོ་ནི། གཞི་ལམ་རྣམ་གསུམ་བདེན་སྟོང་སྤྲོས་
བྲལ་དུ་བསྒོམ་པའི་རིག་གནས་ཀྱི་སེམས་དཔའི་རྣལ་འབྱོར་རོ།
བསོད་གྲགས་སོགས་ཁ་ཅིག་གིས། དེ་འདྲའི་ཞི་ལྷག་ཟུང་འབྲེལ་དེ་
འདིར་གཙོ་བོར་བསྟན་པའི་སྦྱོར་བའི་དོན་ཟེར་བ་མི་འཐད་དེ། དེ་
ཚོགས་ལམ་ལ་ཡང་ཡོད་པའི་ཕྱིར་རོ། །སྐྱོན་འདིས་ནི་མངོན་སུམ་དུ་
མཐོང་བ་དགོས་པར་འདོད་པའང་ཁེགས་སོ། །
སྡོམ། དབྱེ་ན་གཟུགས་སོགས་ཡུལ་ལ་གནས་བཀག་དང་། །
སྦྱོར་བ་དེར་ཡང་མ་ཞེན་རྣལ་འབྱོར་བཀག །
ཟབ་དཀའ་ཚད་ཡོད་གསུམ་སྟེ་ངོ་བོས་ལྔ། །
ཆོགས་ལམ་ནས་བཟུང་རྒྱུན་མཐའི་བར་དུ་འཇུག །
དེ་ཕྱིར་ཁ་ཅིག་དེ་ལྔའི་གནས་སྐབས་ལ། །
ལྷག་མ་བཅུ་བཞི་བཞག་ཅིང་ཐ་མ་ནི། །
སྦྱོར་བ་དེ་དག་འགྲུབ་པའི་རྒྱུའོ་ཟེར། །
ཚེགས་ཆེན་ཡུན་རིང་རྟོགས་པའང་དང་པོ་ལྔའི། །
གནས་སྐབས་ཡིན་པ་མི་རུང་སྟོང་ཉིད་ལ། །
སྐྲག་པས་སྤངས་ཏེ་ངན་འགྲོར་འགྲོ་གསུངས་ཕྱིར། ། མཐའ་གསུམ་རིམ་བཞིན་གཞི་ལམ་རྣམ་གསུམ་གྱི། །
དེ་ལ་དབྱེ་ན་གཟུཊ་སོཊ་ཡུལ་ཐམས་ཅད་ལ་དོན་དམ་པར་གནས་
པ་བཀག་པ་དང་། ། ཡུལ་ཅན་སྦྱོར་བ་དེར་ཡང་བདེན་པར་མ་ཞེན་པ་
རྣལ་འབྱོར་བཀག་པ་དང་། གཞིའི་ཆོས་ཉིད་ཟབ་པ་དང་། ལམ་གྱི་
ཆོས་ཉིད་གཏིང་(༦༠ན) དཔག་དཀའ་བ་དང་། རྣམ་པའི་ཆོས་ཉིད་

ཚད་མེད་པ་རྟོགས་པ་གསུམ་སྟེ་ངོ་བོའི་སྒོ་ནས་ལྔ་ཚོགས་ལམ་ནས་
བཟུང་སྟེ་རྒྱུན་མཐའི་བར་དུ་འཇུག་གོ །ས་མཚམས་དེའི་ཕྱིར་བོད་སྔ་
མ་ཁ་ཅིག་གིས་སྦྱོར་བ་དེ་ལྔའི་གནས་སྐབས་ལ་ལྷག་མ་བཅུ་བཞི་པོ་
བཞག་ཅིང་། ཐ་མ་ནི་སྦྱོར་བ་དེ་དག་འགྲུབ་པའི་རྒྱུའོ་ཟེར་བ་མི་
འཐད་དེ། ཚེགས་ཆེན་ཡུན་རིང་རྟོགས་པའི་སྦྱོར་བའང་དང་པོ་ལྔའི་
གནས་སྐབས་ཡིན་པ་མི་རུང་བའི་ཕྱིར་ཏེ། དེ་སྟོང་ཉིད་ལ་སྐྲག་པས་
ཤེར་ཕྱིན་སྤངས་ཏེ། ་ངན་འགྲོར་འགྲོ་བས་ཚེགས་ཆེན་ཡུན་རིང་དུ་
མདོ་ལས་གསུངས་པའི་ཕྱིར། རྟོགས་དཀའི་སྣང་བར་བཅུ་བཞི་གནས་
སྐབས་ལ་སྦྱར་བ་གནས་སྐབས་སོ་སོར་ཐོབ་པས་ཡིན་ནོ། །བུ་སྟོན་
སོགས་ཀྱིས་བཅོ་ལྔ་གནས་སྐབས་ལ་སྦྱར་བའང་དེ་དང་འདྲའོ། །
སྡོམ། ཆོས་ཉིད་ཟབ་དཀའ་ཚད་མེད་རྟོགས་པ་སྟེ། །
གསེར་འཕྲེང་གཞི་ཤེས་ཐ་མལ་ལས་ལྷག་ཟབ། །
ལམ་ཤེས་ཉན་རང་ཐུན་མོང་མ་ཡིན་དཀའ། །
རྣམ་མཁྱེན་ཁྱད་པར་འགྲོར་མེད་གསུམ་རྟོགས་གསུང༌། །
ཤཱནྟིས་གསུམ་ལ་གནས་དང་རྣལ་འབྱོར་བཀག །
གཉིས་གཉིས་དབྱེ་བས་སྦྱོར་བ་ཉེར་གསུམ་འདོད། །
དང་པོ་ལྔའི་མཐའི་གསུམ་རིམ་བཞིན་གཞི་ལམ་རྣམ་གསུམ་གྱི་
ཆོས་ཉིད་ཟབ་དཀའ་ཚད་མེད་རྟོཊ་པར་སྦྱར་བ་དེ་གསུམ་ལ་མི་སྐྲག་
པ་སྐྱེ་དཀའ་སླས་ཆུང་འབྲིང་ཆེ་གསུམ་ལ་སྦྱར་བ་སྟེ། ཉི་སྣང་དང་
ལེའུ་བརྒྱད་མར་རོ། །གསེར་འཕྲེང་ལས། གཞི་ཤེས་ཐ་མལ་བའི་བློ་
ལས་ལྷག་པའི་ཟབ་པ་དང་། ལམ་ཤེས་ཉན་རང་དང་ཐུན་མོང་མ་

ཡིན་པའི་གཏིང་དཔག་དཀའ་བ་དང༌། རྣམ་མཁྱེན་ཁྱད་པར་དུ་
འགྲོར་མེད་པའི་ཚད་མེད་པ་སྟེ། དེ་གསུམ་གྱི་ཆོས་ཉིད་རྟོགས་པ་སྣང་
བ ་ག ཉི ས ་ཀ ར ་བྱ ང ་ཆུ བ ་པ་གསུམ་ལ་སྦྱར་བར་ག སུ ང ས ་པ ་ལྟ ར།
མཁྱེན་གསུམ་གྱི་ཆོས་ཉིད་ཁོང་དུ་ཆུད་པའམ་བྱང་ཆུབ་པའི་ཡུལ་
ཅན་ནོ། །ཤནྟི་པས་ཟབ་དཀའ་(༦༠བ) ཚད་མེད་གསུམ་ལ་གནས་པ་
བཀག་པ་དང་། རྣལ་འབྱོར་བཀག་པ་གཉིས་གཉིས་དབྱེ་བས་སྦྱོར་བ་
ཉེར་གསུམ་འདོད་དོ། །
སྡོམ། རྟེན་གྱི་སྒོ་ནས་ཚེགས་ཆེན་ལ་སོགས་བརྒྱད། །
འཕེལ་འགྲིབ་མེད་སོགས་སྦྱོར་བའི་རྟོགས་ཐབས་བཞི། །
སྟོན་བྱེད་མདོར་ཡང་ཤེར་ཕྱིན་ལ་སྤྱོད་ཚེ། །
གསུངས་ཕྱིར་ཐབས་ཤེས་ཟུང་དུ་འབྲེལ་ཆུལ་ལོ། །
རྟེན་གྱི་སྒོ་ནས་ཚེགས་ཆེན་ཡུན་རིང་རྟོགས་པ་ལ་སོགས་པ་བརྒྱད་
དང་། འཕེལ་འགྲིབ་མེད་པ་སོགས་སྦྱོར་བའི་རྟོགས་ཐབས་བཞི་སྟེ།
སྦྱོར་བ་རྫོགས་པར་བྱེད་པའི་ཐབས་ཡིན་པ་ནི་དེ་དག་སྟོན་བྱེད་ཀྱི་
མདོར། ཤེར་ཕྱིན་ལ་སྤྱོད་པའི་ཚེ་ཞེས་སོགས་གསུངས་པའི་ཕྱིར་ན།
ཐབས་ཤེས་ཟུང་དུ་འབྲེལ་བའི་ཤུགས་མ་ཉམས་པར་ཉམས་སུ་ལེན་
ཚུལ་ལོ། །
སྡོམ། རིན་ཆེན་སྦྱིན་སོགས་འབྲས་གཉིས་དུས་ཀྱིས་གཅིག །
རིམ་བཞིན་ཚོགས་གཅིག་ངེས་འབྱེད་ཆ་ལ་བཞི། །
ལྗོན་གསར་དཔེ་ཡིས་མཐོང་ལམ་བྱང་ཆུབ་ཉེ། །
མ་དག་ས་ལ་སྦྲུམ་མ་ཉེ་བའི་དཔེའི། །

སངས་རྒྱས་མྱུར་དེ་ས་བདུན་དྲི་མ་ནི། །
མངལ་སྦུབ་འདྲ་བར་རྒྱུད་བླར་གསུངས་ཕྱིར་དང༌། །
དེ་གྲོལ་ས་བརྒྱད་པ་ལ་གཞོན་ནུར་གྲགས། །
འབྲས་བུ་རིན་ཆེན་སྦྱིན་པ་སོགས་འབྲས་བུའི་སྒོ་ནས་གཉིས་དང་།
དུས་ཀྱིས་གཅིག་གོ །ས་མཚམས་རིམ་བཞིན་ཚོགས་ལམ་ཁོ་ནར་ཡོད་
པ་ཚེགས་ཆེན་གཅིག་པུ་དང༌། ལུང་བསྟན་ཐོབ་པ་དབང་རྣོན་ཚོགས་
ལམ་དང་། དབང་རྟུལ་དྲོད་ནས་དང་། ཕྱིར་མི་ལྡོག་རྩེ་མོ་དང་། ངེས་
འབྱུང་བཟོད་པ་དང་། བར་ཆད་མེད་ཆོས་མཆོག་སྟེ་ངེས་འབྱེད་ཆ་
མཐུན་ལ་བཞི་དང་། ལྗོན་ཤིང་གསར་པའི་དཔེ་ཡིས་མཐོང་ལམ་ལ་
བྱང་ཆུབ་ཉེ་བ་དང་། མ་དག་ས་བདུན་ལ་སྦྲུམ་མ་བུ་བཙའ་ཉེ་བའི་
དཔེའི་སྒོ་ནས་སངས་རྒྱས་མྱུར་བའི་དེ་འཇོག་སྟེ། མ་དག་ས་བདུན་གྱི་
དྲི་མ་མངལ་སྒྲུབས་དང་འདྲ་བར་རྒྱུད་བླར་གསུངས་པའི་ཕྱིར་དང་།
དྲི་མ་དེ་ལས་གྲོལ་བའི་ས་བརྒྱད་པ་ལ་གཞོན་ནུའི་སར་གྲཊ་པའི་ཕྱིར།
སྡོམ། དེར་ལྔ་ཆོས་འཁོར་སྐོར་བའི་སྦྱོར་བའི་ནུས། །
ཐོབ་ཕྱིར་གཞན་གྱི་དོན་དང་འཕེལ་འགྲིབ་མེད། །
ཁམས་གསུམ་ཆོས་དང་ཆོས་མིན་སོགས་མི་མཐོང་། །
བསམ་མི་ཁྱབ་དང་རྣམ་པར་མི་རྟོགས་པའོ། །
ས་དེར་སྦྱོར་བ་ལྔ་སྟེ། མ་འོངས་པ་ན་ཆོས་འཁོར་བསྐོར་བའི་སྦྱོར་
བའི་ནུས་པ་ཐོབ་པའི་ཕྱིར་ན་གཞན་གྱི་དོན་དང༌། དོན་དམ་པར་
འཕེལ་འགྲིབ་མེད་པ་དང༌། ཁམས་གསུམ་ཆོས་དང་ཆོས་མིན་སོགས་
དོན་དམ་པར་མི་མཐོང་བ་དང་། (༦༡ན) གཟུགས་སོགས་དོན་དམ་

པར་བསམ་མི་ཁྱབ་པ་དང་། དེ་དག་དོན་དམ་པར་རྣམ་པར་མི་རྟོག་
པར་རྟོགས་པའི་སྦྱོར་བའོ། །
སྡོམ། འབྲས་བུའི་སྒོ་ནས་གཉིས་ཏེ་དགུ་པ་ལ། །
སོ་རིག་བཞི་ཡིས་སེམས་ཅན་སྨིན་བྱེད་ཕྱིར། །
རྒྱུན་ཞུགས་ནས་བཟུང་བླ་མེད་བྱང་ཆུབ་བར། །
སྟེར་བའི་འབྲས་བུ་རིན་ཆེན་སྦྱིན་བྱེད་དང༌། །
བཅུ་པར་ཉེས་སེལ་རྣམ་དག་སྦྱོར་བའོ། །
འབྲས་བུའི་སྒོ་ནས་བཞག་པའི་གཉེན་པོ་དེ། ས་དགུ་པ་ལ་སོ་རིག་
རྗེས་མཐུན་པ་བཞི་ཡིས་སེམས་ཅན་རྣམས་སྨིན་པར་བྱེད་པའི་ཕྱིར་ན།
རྒྱུན་ཞུགས་ནས་བཟུང་སྟེ་བླ་མེད་བྱང་ཆུབ་བར་སྟེར་བའི་འབྲས་བུ་
རིན་ཆེན་སྦྱིན་བྱེད་དང་། ས་བཅུ་པར་གནས་ངན་ལེན་གྱི་ཉེས་པ་ཕྲ་
མོ་སེལ་བའི་རྣམ་དག་སྦྱོར་བའོ། །
སྡོམ། དུས་ཀྱི་སྒོ་ནས་ས་མཚམས་སྦྱོར་བ་སྟེ། །
བརྒྱད་པར་རྩོལ་མེད་འཇུག་ཕྱིར་ལོ་ཟླའི་མཚམས། ། མི་དགོས་ཕྱིར་ན་ཚོགས་ནས་བདུན་པའི་བར། །
དུས་ཀྱི་སྒོ་ནས་ས་མཚམས་སྦྱོར་བ་སྟེ། ས་བརྒྱད་པར་ལམ་ལ་
འབད་རྩོལ་རགས་པ་མེད་པར་འཇུག་པའི་ཕྱིར། ལོ་ཟླའི་མཚམས་
འཛིན་མི་དགོས་པའི་ཕྱིར་ན། དེར་མེད་པས་ཚོགས་ལམ་ནས་ས་
བདུན་པའི་བར་འཇོག་གོ །སྤྱིར་ལུང་བསྟན་ཐོབ་པའི་སྦྱོར་བ་སོགས་
རྒྱུན་མཐའི་བར་ཡོད་ཀྱང་། སྦྱོར་བ་ཉི་ཤུའི་ནང་གི་དེ་སྔར་བཤད་པ་
ལྟར་དྲོད་ཡན་ལ་མེད་དེ། གསེར་འཕྲེང་རྣམ་བཤད་གཉིས་ཀར།

སངས་རྒྱས་མྱུར་བའི་དེ་ས་གཉིས་པ་ནས་བདུན་པའི་བར་ཞེས་ཡ་
མཐའ་བཟུང་ནས་གཞན་ལ་མ་བཟུང་བའི་ཕྱིར་རོ། །འདིར་ས་གཉིས་
པ་ནས་ཞེས་པ་ས་དང་པོའི་སྒོམ་ལམ་མེད་པའི་དབང་དུ་བྱས་སོ། །ངོ་
བོའི་ལྔ་དང་། རྟོགས་ཐབས་བཞི་གང་རུང་ལ་སྟོང་ཉིད་རྟོགས་པ་
དགོས་ཀྱང་། དོན་དམ་རྣམ་ཅན་མི་དགོས་ལ། གཞན་རྣམས་ལ་དེ་
སྐབས་ཀྱི་ལམ་ཐམས་ཅད་འཇོག་པར་རྣམ་བཤད་ལྟར་རོ། །ཉ་ཊཱིཀ་
ལས། ས་མཚམས་དེ་དག་བུད་དྷ་ཤྲིའི་གསུང་སྒྲོས་བར་མ་ཆད་དུ་སྣང་
ངོ་། །ཞེས་གསུང་བ། གསེར་འཕྲེང་ལས་དེའི་འགྲེལ་པར་མེད་གསུངས་
ནས། འབྲེ་(༦༡བ) ཨར་གྱིས་བཞེད་པར་གསུངས་པ་མི་འགལ་ལམ་
དཔྱད། ཆོས་ཤེས་ཀྱིས་ཉི་ཤུ་པོ་སྦྱོར་ལམ་དུ་བཤད་པ་དང་། ཤེར་
འབྱུང་གིས་དང་པོ་ལྔ་སྦྱོར་ལམ། གཅིག་མཐོང་ལམ། དགུ་ས་དགུ་
དང་། བཅུ་པའི་ཁྱད་པར་ལམ་ལ་གསུམ། རྒྱུན་མཐར་གཉིས་སྦྱར་བ་
དང་། ཀུ་མཱ་རས་དང་པོ་ལྔ་ཚོགས་ལམ་དང་། བཅོ་ལྔ་སྦྱོར་ལམ་ནས་
ས་བཅུའི་བར་གྱིས་བསྡུས་པར་བཤད་པ་རྣམས་མི་འཐད་པར་འདིས་
ཤེས་སོ། །
སྡོམ། འདི་དག་དོན་ལ་ཁ་ཅིག་ཚེགས་ཆེན་གྱི། །
སྦྱོར་བར་སྟོང་ཉིད་རྟོགས་པ་མེད་ཅེས་ཟེར། །
མི་འཐད་དབང་རྟུལ་ཚོགས་ལམ་ཆེན་པོ་ཡི། །
སྟོང་ཉིད་རྟོགས་པའི་ཞི་གནས་དེ་ཡིན་ཕྱིར། །
ཁ་ཅིག་དབང་རྣོན་རྒྱུད་ལ་འདོད་ཀྱང་མིན། །
ཁ་ཅིག་ལུང་བསྟན་ཐོབ་པའི་སྦྱོར་བ་ཡིས། །

ཐོབ་གསུངས་གཅིག་ཏུ་ཐོབ་ཟིན་ཁོ་ན་ཟེར། །
ལ་ལ་རྒྱལ་ལས་དངོས་ཐོབ་ཁོ་ན་འདོད། །
གཞན་དག་དེ་གཉིས་བཀག་ནས་འཐོབ་ཅེས་པ། །
མ་འོངས་ཚིག་སྟེ་ཉི་སྣང་དགོངས་པར་སྨྲ་
གསུམ་ག་མི་འཐད་དངོས་སུ་ཐོབ་པའམ། །
དུས་དེར་སངས་རྒྱས་མེད་ཀྱང་སྔར་ཐོབ་མཐུས། །
མི་རིང་གཞན་གྱིའང་ལུང་སྟོན་རྒྱན་སྣང་གསུངས། །
འདི་དག་གི་དོན་ལ་ཁ་ཅིག་ཚེཊ་ཆེན་གྱི་སྦྱོར་བར་སྟོང་ཉིད་རྟོཊ་
པ་མེད་ཅེས་ཟེར་བ་མི་འཐད་དེ། དབང་རྟུལ་ཚོགས་ལམ་ཆེན་པོ་ཡི་
རྒྱུད་ཀྱི་སྟོང་ཉིད་རྟོགས་པའི་ཞི་གནས་དེ་ཡིན་པའི་ཕྱིར། ཁ་ཅིག་
དབང་པོ་རྣོན་པོའི་རྒྱུད་ལ་དེ་ཡོད་པར་འདོད་ཀྱང་དེའི་དེ་མིན་པར་
གསེར་འཕྲེང་ལྟར་རོ། །ཁ་ཅིག་ལུང་བསྟན་ཐོབ་པའི་སྦྱོར་བ་ཡིས་ལུང་
བསྟན་ཐོབ་གསུངས་པ། མཐའ་གཅིག་ཏུ་ཐོབ་ཟིན་པ་ཁོ་ན་ཡིན་ཟེར།
ལ་ལས་དེ་རྒྱལ་བ་ལས་དངོས་སུ་ཐོབ་པ་ཁོ་ནར་འདོད། གཞན་དག་
གི ས ་ག ཉི ས ་ཀ ་བ ཀ ག ་ན ས ་འཐོབ་ཅེས་པ་མ་འོངས་པ འི ་ཚི ག ་སྟེ །
སངས་རྒྱས་གཉིས་གསུམ་ལས་མི་རིང་བར་འཐོབ་པ། ཉི་སྣང་གི་
དགོངས་པར་སྨྲ་བ་དེ་གསུམ་ག་མི་འཐད་དེ། དེར་དངོས་སུ་ཐོབ་
པའམ་དུས་དེར་སངས་རྒྱས་མེད་ཀྱང་། སྦྱོར་བ་སྔར་ཐོབ་པའི་མཐུས་
མི་རིང་བར་སངས་རྒྱས་གཞན་གྱིས་དངོས་སུ་ལུང་སྟོན་པར་རྒྱན་
སྣང་ལས་གསུངས་པའི་ཕྱིར་རོ། །འང་སྒྲས་དོན་གྱིས་ཐོབ་ཟིན་པའོ། །
སྡོམ། སྤྲོ་ཕྱིར་སྦྱོར་བའི་འཇུག་ཏུ་ཡོན་ཏན་ཏེ། །
ཐེག་ཆེན་སྦྱོར་བ་སྒོམ་སྟོབས་ཀྱིས་ཐོབ་པའི། །

ཐེག་ཆེན་ལམ་ཞུགས་རྒྱུད་ཀྱི་ཡོན་ཏན་ནོ། །
བཞི་པ་ནི། སྦྱོར་བ་བསྒོམ་པ་པོ་སྤྲོ་བ་བསྐྱེད་པའི་ཕྱིར་སྦྱོར་བའི་
མཇུག་ཏུ་ཡོན་ཏན་བཤད་དེ། དེའི་མཚན་ཉིད་ནི། ཐེག་ཆེན་སྦྱོར་བ་
བསྒོམ་(༦༢ན) སྟོབས་ཀྱིས་ཐོབ་པའི་ཐེག་ཆེན་ལམ་ཞུགས་ཀྱི་ཡོན་ཏན་
ནོ། །
སྡོམ། སྦྱོར་ལམ་བཞི་དང་ས་བཅུར་གཞོན་ནུ་དཔལ། །
སྦྱར་ཡང་བཅུ་བཞི་ཚོགས་ནས་སངས་རྒྱས་བར། །
ཁ་ཅིག་སྐྱོན་རྣམས་སྐྱེ་བའི་གེགས་ཡིན་ཕྱིར། །
ཡོན་ཏན་འདི་རྣམས་སྦྱོར་བའི་རྒྱུའོ་ཟེར།
དེ་རྒྱུ་ལྟར་ཞོག་ནུས་དང་ནུས་ཅན་ཡང༌། །
མིན་ཏེ་ཕན་ཡོན་གསུངས་ཕྱིར་འབྲས་བུའོ། །
དབྱེ་ན་བཅུ་བཞི་ཡོད། དེ་སྦྱོར་ལམ་བཞི་དང༌། ས་བཅུར་གཞོན་
ནུ་དཔལ་གྱིས་སྦྱར་ཡང་། དེ་ལྟར་ངེས་པ་མིན་ཏེ། བཅུ་བཞི་པོ་ཚོགས་
ལམ་ནས་སངས་རྒྱས་ཀྱི་སའི་བར་ཡོད་པའི་ཕྱིར། འོན་ཀྱང་ཚོགས་
ལམ་པ་ལ་དེ་ཐོབ་པས་མ་ཁྱབ་སྟེ། ཡིག་ཆར། དབང་རྣོན་ལ་ཡོད་པའི་
ཕྱིར། ཞེས་གསུངས་པའི་ཕྱིར། ཁ་ཅིག །སྐྱོན་རྣམ་སྦྱོར་བ་སྐྱེ་བའི་
གེགས་ཡིན་པའི་ཕྱིར། ཡོན་ཏན་འདི་རྣམས་སྦྱོར་བ་སྐྱེ་བའི་རྒྱུའོ་ཟེར་
ན། དེ་སྦྱོར་བའི་རྒྱུ་ལྟ་ཞོག་སྦྱོར་བའི་ནུས་པ་དང་སྦྱོར་བ་དེའི་ནུས་
ཅན་ཡང་མིན་ཏེ། ཉི་སྣང་ལས། ཕན་ཡོན་ཞེས་གསུངས་པའི་ཕྱིར།
དངོས་བསྟན་གཙོ་བོ་སྦྱོར་བའི་འབྲས་བུ་དང་། སྤྱིར་སྦྱོར་བ་བསྒོམ་
པའི་ལུས་ས་ལ་བའོ། །

སྡོམ། ཁ་ཅིག་སྦྱོར་བ་སྒོམ་རྟེན་ཡོན་ཏན་དེ། །
ཐེག་ཆེན་སྦྱོར་བའི་ཡོན་ཏན་དོན་དུ་འདོད། །
ལ་ལ་ཐེག་ཆེན་སྦྱོར་བ་བསྒོམ་སྟོབས་ཟེར། །
དང་པོ་མི་འཐད་ཐེག་དམན་ལ་ཡོད་ཕྱིར། །
གཉིས་པ་ཡང་མིན་སྦྱོར་བ་གསར་བསྒོམ་ཚེ། །
རྒྱལ་ཀུན་བསྲུང་ཕྱིར་བདུད་ཀྱིས་མི་ཚུགས་ཀྱང༌། །
སྦྱོར་བསྒོམ་སྔོན་སོང་མིན་ཕྱིར་ཡོན་ཏན་མིན། །
ཁ་ཅིག །སྦྱོར་བ་བསྒོམ་པ་པོའི་རྟེན་གྱི་ཡོན་ཏན་དེ། ཐེག་ཆེན་
སྦྱོར་བའི་ཡོན་ཏན་གྱི་དོན་དུ་འདོད། ལ་ལས་ཐེག་ཆེན་སྦྱོར་བ་བསྒོམ་
སྟོབས་ཀྱིས་ཐོབ་པའི་ཡོན་ཏན་དེ། དེའི་དོན་ཟེར། དང་པོ་མི་འཐད་
དེ། སྦྱོར་བ་བསྒོམ་སྟོབས་ཀྱིས་ཐོབ་པའི་ཡོན་ཏན་ཐེག་དམན་ལ་ཡོད་
པའི་ཕྱིར། གཉིས་པའང་མིན་ཏེ། ཐེག་ཆེན་སྦྱོར་བ་གསར་དུ་བསྒོམ་
པའི་ཚེ་རྒྱལ་བ་ཀུན་གྱིས་བསྲུང་བའི་ཕྱིར་བདུད་ཀྱིས་མི་ཚུགས་པའི་
ཡོན་ཏན་ཡོད་ཀྱང་། དེ་སྦྱོར་བ་བསྒོམ་པ་སྔོན་དུ་སོང་བ་མིན་པའི་
ཕྱིར་ན་སྦྱོར་བའི་ཡོན་ཏན་མིན་ནོ། །འདི་ཡིག་ཆར། དེ་དང་དུས་
མཉམ་པའི་ཕྱིར། (༦༢བ) ཞེས་པ། དངོས་བསྟན་གཙོ་བོར་སྦྱོར་བའི་
འབྲས་བུར་སྦྱར་བས། དེའི་དབང་དུ་བྱས་ལ་འདིར་སྦྱོར་བ་བསྒོམ་
པའི་འབྲས་བུར་སྦྱར་བ་འོག་ཏུ་སྦྱོར་བ་བསྒོམ་པའི་ཡོན་ཏན་ཡིན་
པའི་ཕྱིར། ཚིག་སྡུད་པ་མི་ཤེས་པའི་རྨོངས་སྐད་ཡིན་ཞེས་གསུངས་པ་
ལྟར་ཡིན་ནོ། །རྗེ་བཙུན་པས་སྦྱོར་བའི་འབྲས་བུར་བྱས་ནས་ལམ་མ་
ཞུགས་ན་སྦྱོར་བ་བསྒོམ་པ་མེད་གསུངས་ཏེ། ས་མཚམས་ཀྱང་ཚོགས་

ལམ་སྐད་ཅིག་གཉིས་པ་ནས་བཞག་གོ །བསྒོམ་པའི་ཡོན་ཏན་ཡིན་པ་
མདོར་སྦྱོར་བ་བསྒོམ་པ་པོ་བདུད་ཀྱིས་མི་ཚུངས་པར་གསུངས་པ་
སོགས་ཀྱིས་འགྲུབ་བོ། །
སྡོམ། ཁ་ཅིག་སེམས་དཔའ་ཁོ་ནར་འདོད་ཀྱང་འདིས། །
ཡོན་ཏན་ལྔ་བར་ཆེན་པོ་གསུམ་གསུངས་སོ། །
གསེར་གླིང་པ་དང་ཨར་སོགས་ཚན་པ་གཉིས། །
རིམ་བཞིན་རྒྱུ་དང་འབྲས་བུའི་ཡོན་ཏན་འདོད། །
ཁ་གཅིག་སྔ་ཕྱི་མིང་དོན་སྦྱོར་དགོས་ཟེར། །
ཁ་ཅིག་དེ་འདྲའི་སེམས་དཔའི་ཡོན་ཏན་ཞེས། སེམས་དཔའ་ཁོ་
ནར་ཡོད་པར་འདོད་ཀྱང་མིན་ཏེ། འདིའི་ཡོན་ཏན་ལྔ་བར་དོན་ཆེན་
པོ་ཉིད་ལ་སོགས་པ་ཞེས་པའི་སོགས་སྒྲས་ཆེན་པོ་གསུམ་གསུངས་ལ།
དེའི་ཐ་མ་གཉིས་སངས་རྒྱས་སར་འཇོག་པས་སོ། །གསུམ་ཞེས་པ་མ་
དག་པ་མིན་ནོ། །གསེར་གླིང་པ་དང་ཨར་བྱང་ཆུབ་ཡེ་ཤེས་སོགས།
བཅུ་བཞི་ཚན་པ་གཉིས་རིམ་བཞིན་སྔ་མ་རྒྱུ་དང་། ཕྱི་མ་འབྲས་བུའི་
ཡོན་ཏན་དུ་འདོད་དམ་དཔྱད། བུ་དང་ཉ་བའི་ཊཱིཀ་ཀར་སྔ་མ་འབྲས་
བུ་དང་། ཕྱི་མ་རྒྱུའི་ཡོན་ཏན་དེ། ཡོན་ཏན་བཅུ་བཞི་པ་གཉིས་བྱས་པ།
གསེར་འཕྲེང་ལས་བཀག་ཀྱང༌། རྟོགས་དཀའི་སྣང་བར། འབྲས་བུ་
དང་རྒྱུ་གྲངས་བཞིན་དུ་སྦྱར་ནས། ཞེས་པ་རང་ལུགས་ཡིན་ནོ། །ཁ་
ཅིག །སྔ་མ་མིང་ཕྱི་མ་དོན་བྱས་ཏེ། སྦྱོར་དགོས་ཟེར་བ་གསེར་འཕྲེང་
ལས་བཀག་གོ །
སྡོམ། རང་ལུགས་རིམ་བཞིན་བསྒྲུབ་བྱ་སྒྲུབ་བྱེད་དེ། །

ཚེ་འདིར་རྒྱལ་བས་བྱིན་གྱིས་བརླབ་པའི་ཕྱིར། །
ཚེ་རབས་གཞན་དུ་བདུད་བཅོམ་ཡོན་ཏན་འབྱུང༌། །
ཚེ་འདིར་བསྒོམ་པ་རྒྱལ་བའི་དགོངས་ཐོབ་ཕྱིར། །
ཚེ་རབས་གཞན་དུ་དགོངས་ཤིང་མཁྱེན་ཉིད་འབྱུང༌། །
ཚེ་འདིར་བསྒོམ་པ་ཡེ་ཤེས་ཀྱིས་གཟིགས་ཕྱིར། །
གཞན་ཚེ་རྒྱལ་བས་མངོན་སུམ་མཛད་པར་འགྱུར། །
འདི་གསུམ་རིམ་བཞིན་དགྲ་ཡི་མཚོན་བཅག་དང༌། །
གཉེན་ལ་གོ་བསྐོན་ལག་ཏུ་མཚོན་གཏད་བཞིན། །
སྦྱོར་བའི་ནུས་པ་ཆུང་འབྲིང་ཆེ་གསུམ་མོ། །
རང་ལུགས་ལ། རིམ་བཞིན་བསྒྲུབ་བྱ་སྒྲུབ་བྱེད་དུ་སྦྱར་ཏེ་སྦྱོར་བ་
སྒོམ་པ་པོ་ནི་(༦༣ན) ཚེ་འདིར་རྒྱལ་བས་བྱིན་གྱིས་བརླབས་པའི་ཕྱིར།
ཚེ་རབས་གཞན་དུ་བདུད་ཀྱིས་མཐུ་བཅོམ་པའི་ཡོན་ཏན་འབྱུང་ངོ་། །
ཚེ་འདིར་སྦྱོར་བ་བསྒོམ་པ་ལ་རྒྱལ་བས་དགོངས་པ་ཐོབ་པའི་ཕྱིར། ཚེ་
རབས་གཞན་དུ་སངས་རྒྱས་ཀྱིས་དགོངས་ཤིང་མཁྱེན་པ་ཉིད་འབྱུང་
ངོ་། །ཚེ་འདིར་སྦྱོར་བ་བསྒོམ་པ་ལ་སངས་རྒྱས་ཀྱིས་ཡེ་ཤེས་ཀྱིས་
གཟིགས་པའི་ཕྱིར། གཞན་གྱི་ཚེ་རྒྱལ་བས་མངོན་སུམ་དུ་མཛད་པར་
འགྱུར་རོ། །འདི་གསུམ་རིམ་པ་བཞིན་དགྲ་ཡིས་མཚོན་བཅག་པ་དང་།
གཉེན་ལ་གོ་བསྐོན་པ་དང་། ལག་ཏུ་མཚོན་གཏད་དེ། དཔའ་བསྐྱེད་
པ་བཞིན་དུ་སྦྱོར་བའི་ནུས་པ་ཆུང་ངུ་བདུད་ཀྱིས་ནུས་པ་བཅོམ་པ་
དང་། འབྲིང་སྦྱོར་བ་ལ་མོས་པ་བརྟན་པོ་ཐོབ་པ་དང༌། ཆེན་པོ་སྦྱོར་
བ་ལ་ཐོས་བསམ་སྒོམ་པ་ཁྱད་པར་བྱེད་པ་གསུམ་མོ། །
སྡོམ། ལྷག་ཀྱང་དེ་ལྟར་བསྒྲུབ་བྱ་སྒྲུབ་བྱེད་སྦྱར། །

ཚེ་རབས་གཞན་ཞེས་པ་འབྲས་བུར་གོ་ཆེད་ཡིན་པས། ལྷག་མ་
རྣམས་ཀྱང་དེ་ལྟར་སྔ་མ་བསྒྲུབ་བྱ་དང་། ཕྱི་མ་སྒྲུབ་བྱེད་དུ་སྦྱར་ཏེ།
སྦྱོར་བ་བསྒོམ་སྟོབས་ཀྱིས་རྫོཊ་པའི་བྱང་ཆུབ་ལ་ཆེས་ཉེ་བར་འགྱུར་
བའི་ཡོན་ཏན་འབྱུང་སྟེ་དེ་བསྒོམ་ཚེ་དེ་དང་ཉེ་བར་འགྱུར་བའི་ནུས་
པ་ཐོབ་པའི་ཕྱིར་ཞེས་པ་ལྟ་བུ་ཡིན་པའི་ཕྱིར། རྣམ་བཤད་ན་གསལ་
ལ། རྟོགས་དཀའི་སྣང་བའི་དགོངས་པ་དེའང་དེའོ། །དེས་ན་སྔ་ཕྱི་
འདྲ་བ་ལའང་སྐྱོན་མེད་དོ། །
སྡོམ། དྲུག་པར་འཕྲོས་ཏེ་བསྟན་པའི་གནས་ཚད་དཔྱད། །
དྲུག་པར་རང་གང་དུ་སྐྱེ་འགྱུར་གྱི་ཡུལ་དེར་ཡུམ་དར་བར་བསྟན་
པ་སོགས་སྐྱེ་ཡུལ་དཔྱད་པའི་ཡོན་ཏན་འཇོག་ལ། དེ་ལས་འཕྲོས་ཏེ་
བསྟན་པའི་གནས་ཚུལ་ལ་དཔྱད་བྱ་(༦༣བ) མང་མོད་མང་དོགས་ནས་
མ་བྲིས་སོ། །ཕྱི་མ་བཅུ་བཞི་སྦྱོར་བ་བསྒོམ་པ་དང་མཉམ་དུ་བྱུང་བས་
ཡོན་ཏན་གྱི་རྒྱུ་ཡིན་ལ། ཡོན་ཏན་བཅུ་བཞི་ཕལ་ཆེར་རང་ལྡོག་ལྡན་
མིན་ཡིན་ཀྱང་། སྤྱིར་ཐེག་ཆེན་གྱི་ལམ་ལ་སྦྱོར་བའི་ཡོན་ཏན་གྱིས་
ཁྱབ་བོ། །
སྡོམ། ཐེག་ཆེན་སྦྱོར་བ་སྐྱེ་གནས་གོང་འཕེལ་གསུམ། །
ཅི་རིགས་གེགས་བྱེད་ཆ་ནས་བདུད་ལས་སུ། །
བཤད་དེ་སྦྱོར་བའི་སྐྱོན་གྱི་མཚན་ཉིད་དོ། །
ལྔ་པ་སྐྱོན་ནི། ཐེག་ཆེན་སྦྱོར་བ་སྐྱེ་གནས་གོང་འཕེལ་གསུམ་ཅི་
རིགས་ལ་གེགས་བྱེད་པའི་ཆ་ནས་བདུད་ལས་སུ་བཤད་པ་དེ། ཐེག་
ཆེན་སྦྱོར་བའི་སྐྱོན་གྱི་མཚན་ཉིད་དོ། །

སྡོམ། འོན་ཀྱང་བདུད་ལས་དངོས་སུ་མེད་ངེས་ཏེ། །
ཆ་འདྲའམ་བདུད་ལས་རྒྱུ་ཕྱིར་བཤད་པ་མང༌། །
ཁ་ཅིག་སྐྱེ་གནས་གེགས་སུ་འདོད་མོད་ཀྱང༌། །
མ་ཡིན་སྦྱོར་བ་རྒྱུད་ལྡན་ལ་ཡོད་ཕྱིར། །
འོན་ཀྱང་དེ་ལ་བ དུ ད་ད ངོ ས་ཀྱིས་བྱས་པའི་ལས་སུ་མ་ངེས་ཏེ།
དང་པོ་གཉིས་ལྟ་བུ་བདུད་ལས་དང་ཆ་འདྲ་བའམ་བདུད་ལས་ཀྱི་རྒྱུ་
བྱེད་པའི་ཕྱིར་ན། བདུད་ལས་སུ་བཤད་པ་མང་པོ་ཡོད་པའི་ཕྱིར་རོ། །
ཁ་ཅིག་གིས་སྐྱོན་རྣམས་ཐེག་ཆེན་སྦྱོར་བ་སྐྱེ་བ་དང་གནས་པ་ཁོ་ན་
ལ་གེགས་སུ་འདོད་མོད་ཀྱང་དེ་མ་ཡིན་ཏེ། དེ་རྣམས་སྦྱོར་བ་རྒྱུད་
ལྡན་ལ་ཡང་ཡོད་པའི་ཕྱིར། 
སྡོམ། སྐྱོན་གྱི་དབྱེ་བ་འགལ་རྐྱེན་ཉེར་གསུམ་སྟེ། ། །
དོན་ཤེས་བར་གཅོད་སྤོབས་པའི་དབང་བྱ་བ། །
ཚེགས་ཆེན་བུལ་དང་མྱུར་ཆེས་མི་བརྟན་གཉིས། །
སྒོ་གསུམ་གནས་ངན་ལེན་གྱི་དབང་བྱས་གསུམ། ། 
ཐེག་ཆེན་ཉམས་བྱེད་རྒྱུ་བདུན་ཡུལ་མང་ལ། །
རྟོག་སོགས་གཡེང་བའི་རྒྱུ་བརྒྱད་རང་བརྟེན་ཞིང༌། །
བདུད་ཀྱིས་འབྱེད་སོགས་མཐའ་གསུམ་གཞན་བརྟེན་ནོ། །
སྐྱོན་གྱི་དབྱེ་བ་ལ་གཉིས་ལས། དང་པོ་འགལ་རྐྱེན་ཉེར་གསུམ་སྟེ།
དོན་ཤེས་པ་ལ། བར་དུ་གཅོད་པའམ་སྤོབས་པའི་དབང་དུ་བྱས་པ་
ཚེགས་ཆེན་པོ་ནས་ཡུམ་གྱི་ཚིག་དོན་ཤེས་པ་བུལ་བས་སྐྱོ་བ་དང་།
མཐའ་ལ་མ་བརྟགས་པར་ཤེས་པ་མྱུར་ཆེས་པས་མི་བརྟན་པ་གཉིས་
དང་། སྒོ་གསུམ་གནས་ངན་ལེན་གྱི་དབང་དུ་བྱས་པ་ལུས་ཀྱིས་ཕན་

ཚུན་ཀུ་རེ་བྱེད་པས་འདྲི་བ་དང་། སེམས་ཀྱིས་ཡུལ་ལ་ཆགས་པས་
ཡུམ་འདྲི་བ་དང་ངག་གིས་རྙེད་པ་སོགས་ཀྱིས་ཁ་ཏོན་བྱེད་པ་གསུམ་
དང་། ཐེག་ཆེན་ལས་ཉམས་བྱེད་ཀྱི་རྒྱུ་བདག་ལུང་མ་བསྟན་སྙམ་ནས་
ཡུལ་འདོར་བ་དང་། ཡུམ་དོར་ནས་དམན་པའི་སྡེ་སྣོད་ལ་འཇུག་པ་
དྲུག་(༦༤ན) སྟེ་བདུན་དང་། གཟུགས་སྒྲ་སོགས་ཡུལ་མང་པོ་ལ་རྣམ་
པར་རྟོག་པ་སོཊ་ཐེག་ཆེན་ལས་གཡེང་བའི་རྒྱུ་བརྒྱད་དེ་འགལ་རྐྱེན་
རང་ལ་བརྟེན་པ་ཉི་ཤུ་ཡིན་ཞིང་། བདུད་ཀྱིས་ངས་བཤད་པ་འདི་
ཡུམ་ཡིན་གྱི་རྒྱས་འབྲིང་སོགས་ཀྱི་དེ་མ་ཡིན་ནོ། །ཞེས་དབྱེན་གྱིས་
འབྱེད་པ་སོགས་ཞེ་དྲུག་གི་མཐའི་གསུམ་འགལ་རྐྱེན་གཞན་ལ་བརྟེན་
པ་ཡིན་ནོ། །
སྡོམ། མཐུན་རྐྱེན་མ་ཚང་སྙོམས་ལས་ཀྱིས་ཉམས་སོགས། །
གཉིས་བརྟེན་ཉེར་གཅིག་རང་བརྟེན་འགྲོ་གཉིས་སོ། །
ཡང་ན་རིམ་བཞིན་རང་གཞན་ཐུན་མོང་དང༌། །
རང་དང་གཞན་བརྟེན་བཅུ་བཞི་གཉིས་བདུན་ནོ། །
གཉིས་པ་མཐུན་རྐྱེན་མ་ཚང་བ་ཉེར་གསུམ་ལས་ཉན་པ་པོ་སོགས་
ཡུམ་ལ་འདུན་པ་ཆེ་བ་དང་འཆད་པ་པོ་སྙོམས་ལས་ཀྱི་ཚོགས་པའི་
ཆོས་སྤྱོད་ལས་ཉམས་པ་སོགས་རང་གཞན་གཉིས་ཀའམ་དཔོན་སློབ་
གཉིས་ཀར་བརྟེན་པ་ཉེར་གཅིག །རང་ཁོ་ནར་བརྟེན་པ་རང་ངན་
འགྲོར་འགྲོ་བ་ལ་ཕྱིར་ཕྱོགས་པ་དང་བདེ་འགྲོར་འགྲོ་བ་ལ་ཡིད་བདེ་
བ་གཉིས་སོ། །ཡང་ན་རིམ་བཞིན་རང་གཞན་ཐུན་མོང་དང་། རང་ཁོ་
ན་དང་། གཞན་ཁོ་ན་ལ་བརྟེན་པ་གསུམ་གྱི་དང་པོར་བཅུ་བཞི།

གཉིས་པར་གཉིས། གསུམ་པར་བདུན་ནོ། །འདིའི་ཕྱི་མ་བདུན་སློབ་
དཔོན་གྱིས་འཆད་མི་འདོད་པས་དེ་ལྟར་བྱས་པས་གཞན་བརྟེན་ཟེར་
རམ། ཁུངས་མ་མཐོང་ལ། རྣམ་བཤད་ལས། འདི་བདུན་གཉིས་ཀར་
བརྟེན་པ་དང་། སྔ་མ་བཅུ་བཞི་སློབ་དཔོན་ལ་བརྟེན་པར་གསུངས་པ་
སློབ་དཔོན་སྙོམས་ལས་ཆེ་བ་སོགས་སློབ་(༦༤བ) དཔོན་གྱི་སྐྱོན་གྱི་ཆ་
ནས་བཤད་པས་ཡིན་ནོ། །གསེར་འཕྲེང་སོགས་ལས་ཉེར་གཅིག་རང་
གཞན་གཉིས་ཀར་བརྟེན་པར་གསུངས་པ། འགྲེལ་བར། གང་ཡང་
རུང་བ། ཞེས་གསུངས་པས། འཆད་པ་པོ་འདུན་པ་ཆེ་ཞིང་ཉན་པ་པོ་
སྙོམས་ལས་ཆེ་བ་སོགས་ཀྱང་སྐྱོན་དུ་གསུངས་པས། དེའི་སྟོབས་ཀྱིས་
འཆད་ཉན་ལ་མི་སྦྱོར་བ་སྐྱོན་ཡིན་པ་ལ་དགོངས་པས་མི་འགལ་ལོ། །
རྟོགས་དཀའི་སྣང་བར། གང་ཡང་རུང་བ་ཞེས་པ་ནི་ཉན་པ་པོ་ཕྱི་མ་
དང་མ་འབྲེལ་ཞིང་འཆད་པ་པོ་ལ་སྔ་མ་དང་མ་འབྲེལ་བར་ཅིག་ཅར་
སྟོན་ཏེ། ཞེས་པ་ཉན་པ་པོ་འདུན་པ་ཆེ་བ་འཆད་པ་པོ་སྙོམས་ལས
ཅན་དང༌། མ་འབྲེལ་ཞིང་འཆད་པ་པོ་སྙོམས་ལས་ཅན་ཉན་པ་པོ་
འདུན་པ་ཆེ་བ་དང་མ་འབྲེལ་བར་སྟོན་པ་ཅིག་དགོས་པས་དོན་ཡིན་
གྱི་བཟློག་ན་ཉེས་པ་ཡིན་ན། བླ་སློབ་རྟོགས་པ་མཉམ་དགོས་པར་ཐལ།
གསུངས་སོ། །ཤེས་སྒྲོན་དང༌། ཤནྟི་པས་ཁྱིམ་ལྟ་བས་ཡིད་མི་བདེ་བ་
གཉིས་ཀར་བསྟེན་པར་མ་བགྲངས་སོ། །
སྡོམ། ཉམས་བྱེད་རྒྱུ་བདུན་ཚོགས་ལམ་མན་ཆད་དང་། །
གཞན་ཡང་ཕལ་ཆེར་སྦྱོར་ལམ་མན་ཆད་དེ། །
ཕྲ་མོ་མ་དག་ས་བདུན་བར་དུ་ཡོད། །

ཚོགས་པའི་ཆོས་སྤྱོད་སྐབས་སུ་དཔོན་སློབ་གཉིས། །
མ་མཐུན་སྟོབས་ཀྱིས་མི་སྦྱོར་སྐྱོན་ཡིན་གྱི། །
སློབ་དཔོན་མཁས་པས་སློབ་མ་མི་མཁས་ཀྱང༌། །
འཁྲིད་པ་སྐྱོན་མིན་དམ་པའི་ལུགས་སྲོལ་ལོ། །
ས་མཚམས་ནི། ཉམས་བྱེད་རྒྱུ་བདུན་ཚོགས་ལམ་ཆུང་ངུ་མན་ཆད་
དང་། གཞན་ཡང་གཡེང་བའི་རྒྱུ་སོགས་ཕལ་ཆེར་སྦྱོར་ལམ་མན་ཆད་
ན་ཡོད་དེ། དང་པོ་ལྔ་སོགས་ཐེག་ཆེན་འཕགས་པར་མེད་པའི་ཕྱིར།
མཐུན་རྐྱེན་མ་ཚང་བ་རྣམས་ཕྲ་མོ་མ་དག་ས་བདུན་བར་དུ་ཡོད་པར་
རྨི་ལམ་བསྟན་པ་ལས་གསུངས་པར་གསེར་འཕྲེང་ལས་གསུངས་སོ། །
དང་པོ་ལྔ་སོགས་ཐེག་ཆེན་
ཀུ་མཱ་རས་ཚོགས་ལམ་དང་སྦྱོར་ལམ།
འཕགས་པར་མེད་པའི་ཕྱིར། མཐུན་རྐྱེན་མ་ཚང་བ་རྣམས་ཕྲ་མོ་མ་
དག་ས་བདུན་བར་དུ་ཡོད་པར་རྨི་ལམ་བསྟན་པ་ལས་གསུངས་པར་
གསེར་འཕྲེང་ལས་གསུངས་སོ། །ཀུ་མཱ་རས་ཚོགས་ལམ་དང་སྦྱོར་ལམ།
དང་པོ་གསུམ་ལ་བཅུ་ཕྲག་རེ་རེ། ཆོས་མཆོག་ལ་ཐ་མ་དྲུག་སྦྱོར་རོ། །
ཚོགས་པའི་ཆོས་སྤྱོད་སྐབས་སུ་སློབ་དཔོན་སྙོམས་ལས་ཅན་གྱིས་སློབ་
མ་འདུན་པ་ཆེ་ན་མི་འཆད་སྙམ་པ་དང༌། སློབ་མ་སྙོམས་ལས་ཅན་
གྱིས་སློབ་དཔོན་འདུན་པ་ཆེ་ན་མི་ཉན་སྙམ་པ་ལྟ་བུ་གཉིས་ཀ་བློ་མ་
མཐུན་པའི་( ༦༥ན)སྟོབས་ཀྱིས་འཆད་ཉན་ལ་མི་སྦྱོར་བ་ཡིན་གྱི་སྤྱིར་
སློབ་དཔོན་མཁས་པས་སློབ་མ་མི་མཁས་ཀྱང༌། འཁྲིད་པ་སྐྱོན་མིན་
།ཐེག་ཆེན་སྦྱོར་བའི་
པར་མ་ཟད་སྐྱེས་བུ་དམ་པའི་ལུགས་སྲོལ་ལོ།
སྐྱོན་ལ་སྤང་བྱ་མི་དགོས་ཏེ། ཉམས་བྱེད་རྒྱུ་བདུན་གང་རུང་ལ་ཐེག་

དམན་གྱི་ལམ་ཡོད་པའི་ཕྱིར། གཡེང་བའི་རྒྱུ་བརྒྱད་གང་རུང་ལ་ཐེག་
ཆེན་གྱི་ལམ་ཡོད་མེད་གཞན་དོན་སྒྲུབ་པའི་ཡན་ལག་གི་འདོད་སྲེད་
སྦྱོར་བའི་སྐྱོན་ཡིན་མིན་སོགས་དཔྱད་བྱ་མང་ངོ་། །
སྡོམ། དེ་ལྟར་སྐྱོན་ཡོན་བླང་དང་དོར་བའི་སྒོས། །
སྦྱོར་བ་སྒོམ་ལ་མཚན་ཉིད་ཤེས་དགོས་ཕྱིར། །
མདོ་ལས་ཤེས་མཚན་ལ་སོགས་རྣམ་བཞི་ལས།
ཕྱེ་བས་གོ་གཅིག་གསུངས་པ་རྗེ་བཙུན་གྱིས། །
བསྡུས་ཏེ་བྱེད་སྒྲུབ་ལས་སྒྲུབ་གཉིས་སུ་མཛད། །
དྲུག་པ་མཚན་ཉིད་ནི། སྔར་བཤད་པ་དེ་ལྟར་ཡོན་ཏན་བླང་བ་
དང་། སྐྱོན་དོར་བའི་སྒོ་ནས་སྦྱོར་བ་རྣམས་སྒོམ་པ་ལ་སྦྱོར་བའི་
མཚན་ཉིད་ཤེས་པ་སྔོན་དུ་འགྲོ་དགོས་པའི་ཕྱིར། མདོ་ལས། ཤེས་
་ལ་སོགས་པ་མཚན་ཉིད་རྣམ་པ་བཞི་དང༌། དེ་ལས་ཕྱེ་བས་གོ་
གཅིག་གསུངས་པ་རྗེ་བཙུན་གྱིས་རྒྱན་འདིར་མདོར་བསྟན་སྐབས་སུ་
བསྡུས་ཏེ་བྱེད་སྒྲུབ་དང་། ལས་སྒྲུབ་ཀྱིས་མཚན་ཉིད་གཉིས་སུ་མཛད་
དོ། །
སྡོམ། གཞོན་ནུ་དཔལ་གྱིས་ཤེས་མཚན་ལ་སོགས་བཞི། །
རིམ་བཞིན་ཕྱོགས་ཆོས་རྗེས་ཁྱབ་ལྡོག་ཁྱབ་དང༌། །
དཔག་བྱར་འདོད་ཀྱང་ཡིན་འགོད་ཡོད་འགོད་གཉིས། །
གང་གི་དབང་དུ་བྱས་ཀྱང་མ་ངེས་ཏེ། །
སངས་རྒྱས་ལ་ཡང་ཤེས་མཚན་ཡོད་ཕྱིར་དང་། །
སྦྱོར་བའི་ངོ་བོ་ཉིད་མཚན་མེད་ཕྱིར་རོ། །
འོན་ཀྱང་འདིར་བསྟན་ཤེས་མཚན་སངས་རྒྱས་ལ། ། 

མེད་དེ་འདི་ནི་སྦྱོར་བའི་ཤེས་མཚན་ཕྱིར། །
དེ་ལ་གཞོན་ནུ་དཔལ་གྱིས་ཤེས་མཚན་ལ་སོགས་པ་བཞི། རིམ་པ་
བཞིན་དུ་ཤེས་མཚན་ཕྱོགས་ཆོས་དང༌། བྱེད་མཚན་རྗེས་ཁྱབ་དང་།
ཁྱད་མཚན་ལྡོག་ཁྱབ་དང་། ངོ་བོ་ཉིད་མཚན་རྟགས་ཀྱི་དཔག་བྱ་
དང་། རང་རྒྱུད་ཀྱི་སྦྱོར་བའི་ངོ་བོ་གཏན་ལ་འབེབས་པ་ན་མཁྱེན་
གསུམ་ཆོས་ཅན་དུ་བྱ་ལ། གང་ཟག་གཞན་རྒྱུད་ཀྱི་སྦྱོར་བའི་ངོ་བོ་
གཏན་ལ་འབེབས་པའི་ཚེ་ན་སྦྱོར་བ་རྒྱུད་ལྡན་གྱི་སྐྱེས་བུ་ཆོས་ཅན་དུ་
བྱ་བར་འདོད་ཀྱང་། ངོ་བོ་ཉིད་མཚན་དཔག་བྱར་བྱས་ཏེ། ཤེས་
མཚན་རྟགས་སུ་ཡིན་འགོད་ཡོད་འགོད་གཉིས་(༦༥བ) གང་གི་དབང་
དུ་བྱས་བཀོད་ཀྱང་ཁྱབ་པ་མ་ངེས་ཏེ། སངས་རྒྱས་ལ་ཡང་ཤེས་མཚན་
ཡོད་པའི་ཕྱིར་དང་། སྦྱོར་བའི་ངོ་བོ་ཉིད་མཚན་ཉིད་མེད་པའི་ཕྱིར་
རོ། །ཞེས་བཀག་གོ །འོན་ཀྱང་འདིར་དངོས་སུ་བསྟན་པའི་ཤེས་མཚན
སངས་རྒྱས་ལ་མེད་དེ། འདིར་དངོས་སུ་བསྟན་པ་ནི་སྦྱོར་བའི་ཤེས་
མཚན་ཡིན་པའི་ཕྱིར།
སྡོམ། ཁ་ཅིག་ཀུན་མཱ་ར་ཡི་དེ་འཐད་དེ། །
བྱེད་པའི་ནུས་དང་མི་ལྡན་རྣམ་བཅད་ནས། །
ངོ་བོ་ཉིད་ལ་ནུས་ལྡན་རྗེས་འགྲོ་བསྒྲུབས། །
ཁྱད་མཚན་གྱིས་ནི་ཉན་རང་ལ་སོགས་ལ། །
ལྡན་པ་གཅོད་པས་ལྡོག་ཁྱབ་འགྲུབ་ཕྱིར་ཟེར། །
དེ་ཙམ་རྗེས་ལྡོག་ཁྱབ་པའི་དོན་མིན་ཞིང༌། །
ངོ་བོ་ཉིད་དུ་སྒྲུབ་ཕྱིར་སློབ་པར་ངེས། །
དེ་ལ་མཁྱེན་གསུམ་མེད་ཕྱིར་ཆོས་ཅན་ཉམས། །

ཁ་ཅིག་གིས། ཀུ་མཱ་ར་ཡིས་འདོད་པ་དེ་འཐད་དེ། ཤེས་མཚན་གྱིས།
སྦྱོར་བས་མཐར་ཐུག་གི་མཁྱེན་གསུམ་བསྐྱེད་མི་སྲིད་པ་གཅོད། བྱེད་
པའི་མཚན་ཉིད་ཀྱིས་དེ་ལ་གཞན་དོན་ཕུན་ཚོགས་བསྐྱེད་པའི་ནུས་
པ་དང་མི་ལྡན་པ་རྣམ་པར་བཅད་ནས་ངོ་བོ་ཉིད་མཚན་ལ་ནུས་པ་
དེ་ལྡན་པར་ཤེས་པས་རྗེས་འགྲོ་བསྒྲུབས་ལ། ཁྱད་མཚན་གྱིས་ནི་ཉན་
རང་ལ་སོཊ་པ་ལ་ལྡན་པ་གཅོད་པས་ལྡོག་ཁྱབ་འགྲུབ་པའི་ཕྱིར་ཟེར་
ན། དེ་ཙམ་རྗེས་སུ་འགྲོ་ལྡོག་གི་ཁྱབ་པའི་དོན་མིན་ཞིང་། ངོ་བོ་ཉིད་
མཚན་དུ་སྒྲུབ་པའི་ཕྱིར་ན། བསྒྲུབ་བྱའི་ཆོས་སློབ་པའི་རྒྱུད་ཁོ་ནར་
ངེས་པས། དེ་ལ་མཁྱེན་གསུམ་མེད་པའི་ཕྱིར། མཁྱེན་གསུམ་ཆོས་ཅན་
དུ་འཛིན་པ་ཡང་ཉམས་སོ། །ཀུ་མཱ་རའི་དགོངས་པ་ནི། རང་རྒྱུད་ཀྱི་
སྦྱོར་བའི་ངོ་བོ་ཉིད་དཔག་པ་ན་མཁྱེན་གསུམ་ཆོས་ཅན། རང་རྒྱུད་ན་
ཁྱོད་བསྐྱེད་པའི་སྦྱོར་བ་ཡོད་དེ། དེ་ཡོད་པར་ཤེས་མཚན་གྱིས་ངེས་
པའི་ཕྱིར། ཞེས་དང་། གཞན་རྒྱུད་ཀྱི་དེ་དཔག་པ་ན་སྐྱེས་བུ་དེ་ཆོས་
ཅན། ཁྱོད་ཀྱི་རྒྱུད་ན་མཁྱེན་གསུམ་སྦྱོར་བའི་ངོ་བོ་ཡོད་དེ། ཁྱོད་ཀྱི་
རྒྱུད་ཀྱི་སྦྱོར་བས་མཁྱེན་པ་གསུམ་བསྐྱེད་པར་ཤེས་མཚན་གྱིས་ངེས་
པའི་ཕྱིར། ཞེས་དང་། ཁྱབ་པ་(༦༦ན) གཉིས་ཀྱི་དོན་སྔར་གྱི་དེ་ཡིན་
ནམ་དཔྱད།
སྡོམ། གཽ་མིའི་དགོངས་པར་མཛད་དེ་ལོ་ཆེན་གྱིས། །
སྦྱོར་བ་ཉི་ཤུའམ་རང་བཞིན་སྦྱོར་བ་ལྔ། །
མཚན་གཞིའི་ངོ་བོ་ཉིད་ནི་མཚོན་བྱ་དང་། །
བྱེད་མཚན་ཁྱད་མཚན་གཉིས་ནི་མཚན་ཉིད་དེ། །

མེ་ནི་མཚན་གཞི་སྲེག་བྱེད་མཚན་ཉིད་དང༌། །
མེ་ཡི་ཐ་སྙད་བྱ་རུང་མཚོན་བྱ་དང༌། །
མཚན་མཚོན་གཞི་གསུམ་ཡོངས་གཅོད་ཚད་མ་ལ། །
མཚོན་པར་བཤད་བཞིན་འདིར་ཡང་ཤེས་མཚན་གྱི། ། །
སྦྱོར་བ་དེ་དག་བྱེད་པ་ཁྱད་པར་དང་། །
ལྡན་པར་རྟོགས་ཕྱིར་མཚོན་པ་ཞེས་བྱ་ལ། །
གཽ་མི་ཆེན་པོའི་དགོངས་པར་མཛད་དེ་ལོ་ཆེན་བློ་ལྡན་ཤེས་རབ་
ཀྱིས་སྦྱོར་བ་ཉི་ཤུའམ་སྔར་ལྟར་རྣམ་པ་བརྒྱ་དོན་གསུམ་པོ་ལ་དམིཊ་
པའི་རང་བཞིན་གྱི་སྦྱོར་བ་ལྔ་མཚན་གཞི་དང༌། ངོ་བོ་ཉིད་མཚན་ནི་
མཚོན་བྱ་དང་། གཞན་དོན་ཕུན་ཚོགས་སྒྲུབ་བྱེད་བྱེད་མཚན་དང་།
རང་དོན་ཕུན་ཚོགས་སྒྲུབ་བྱེད་ཁྱད་མཚན་གཉིས་ནི་མཚན་ཉིད་ཡིན་
ཏེ། དཔེར་ན་རྩྭའི་མེ་ནི་མཚན་གཞི་དང་། སྲེག་བྱེད་མཚན་ཉིད་དང་།
མེ་ཡི་ཐ་སྙད་བྱ་རུང་མཚན་མཚོན་གཞི་གསུམ་ཡོངས་སུ་གཅོད་བྱེད་
ཀྱི་ཚད་མ་ལ་མཚོན་པར་བཤད་པ་བཞིན་དུ། འདིར་ཡང་ཤེས་མཚན་
གྱིས་མཚན་གཞིའི་སྦྱོར་བ་དེ་དག་དོན་གཉིས་བྱེད་པ་དང་། ཁྱད་པར་
གྱི་མཚན་ཉིད་དང་ལྡན་པས་ཆོས་སྐུའི་རྒྱུ་ཐུན་མོང་མ་ཡིན་པའི་སྦྱོར་
བའི་ངོ་བོ་ཉིད་ཡིན་པར་རྟོཊ་པའི་ཕྱིར། མཚོན་པ་ཡེ་ཤེས་ཞེས་བྱ་ལ།
སྡོམ། འོན་ཀྱང་འདིར་བསྟན་བཅུ་དྲུག་ཕྲག་གསུམ་གྱི། །
བྱེད་མཚན་ཁྱད་མཚན་གཉིས་ལ་མ་དམིགས་ཕྱིར། །
མཚོན་པ་དངོས་མིན་དོན་ཡང་དེ་ཡི་ཡུལ། །
ཡིན་ཕྱིར་ཡུལ་གྱི་སྒོ་ནས་བསྟན་ཏོ་ཟེར། །
མི་འཐད་དེ་བཞིན་གཤེགས་འབྱུང་ཞེས་སོགས་ཀྱིས། །

ཤེས་མཚན་ཞེ་བརྒྱད་དངོས་སུ་ཚིག་ཟིན་ལ། །
བསྟན་པ་རྩ་འགྲེལ་ཀུན་གྱིས་འགྲུབ་པའི་ཕྱིར། །
ཡུལ་གྱིས་ཡུལ་ཅན་འཕངས་ཙམ་ག་ལ་ཡིན། །
འོན་ཀྱང་འདིར་བསྟན་བཅུ་དྲུག་པ་ཕྲག་གསུམ་གྱིས་བྱེད་མཚན་
ཁྱད་མཚན་གཉིས་ལ་མ་དམིགས་པའི་ཕྱིར། མཚོན་པ་ཡེ་ཤེས་དངོས་
མིན་ལ། ཤེས་མཚན་གྱིས་རྩ་བའི་དངོས་བསྟན་གྱི་དོན་བཅུ་དྲུག་པ་
་གསུམ་ཡང་ཤེས་མཚན་དེ་ཡི་ཡུལ་ཡིན་པའི་ཕྱིར། ཡུལ་གྱི་ཡུལ་
ཅན་འཕངས་པའི་སྒོ་ནས་བསྟན་ཏོ་ཟེར་བ་མི་འཐད་དེ། རྩ་བར་དེ་
བཞིན་གཤེགས་པ་འབྱུང་བ་དང་། ཞེས་སོགས་ཀྱིས་ཤེས་མཚན་ཞེ་
བརྒྱད་དངོས་སུ་ཚིག་ཟིན་ལ་བསྟན་པ། རྩ་བར། ཤེས་པའི་མཚན་ཉིད་
བསྡུས་པ་ཡིན། །ཞེས་སོགས་(༦༦བ) དང༌། འགྲེལ་བར་ཤེས་པའི་རྣམ་
པའི་བྱེ་བྲག་ཅེས་སོགས་དང༌། ཉི་སྣང་ལས། དེ་ལ་ཤེས་པའི་མཚན་
ཉིད་ནི། །ཞེས་སོགས་ཀུན་གྱིས་འགྲུབ་པའི་ཕྱིར། ཡུལ་གྱི་ཡུལ་ཅན་
འཕངས་ཙམ་ག་ལ་ཡིན་ཏེ་མ་ཡིན་ནོ། །བྱེད་ཁྱད་གཉིས་ཙམ་མཚན་
ཉིད་དུ་བྱས་པ། རྩ་བ་དང་འགལ་ཞིང་། ཁྱད་མཚན་རང་དོན་རྟོགས་
པ་མཐར་ཐུག་སྒྲུབ་བྱེད་ལ་སྦྱར་བའང་མི་འཐད་དོ། །
སྡོམ། ཤེར་འབྱུང་སྔར་བཤད་མཁྱེན་གསུམ་ལ་བརྟེན་པའི། །
བདེན་རྣམ་བཅུ་དྲུག་རྟོགས་པ་ཤེས་མཚན་དང་། །
དེ་གསུམ་ཐབས་ཤེས་གྲོགས་ཀྱིས་ཟིན་པའི་སྒོས། ། སྐྱེད་ཕྱིར་སྐྱོན་རྣམས་ཀུན་བྲལ་རྣམ་དག་ཏུ། །
འབྱུང་བའི་ལྡོག་ཆ་ནས་ནི་ཁྱད་མཚན་ཟེར། ། 
རྣམ་པའི་སྐབས་དང་འདི་ཡི་མཁྱེན་གསུམ་སྦྱོར། །

ཤེར་འབྱུང་གིས་སྔར་བཤད་པའི་མཁྱེན་པ་གསུམ་ལ་བརྟེན་པའི་
བདེན་བཞིའི་རྣམ་པ་བཅུ་དྲུག་རྟོག་པ་ཤེས་མཚན་དང་། རྣམ་པ་དེ་
གསུམ་ཐབས་ཤེས་ཁྱད་པར་བའི་གྲོགས་ཀྱིས་ཟིན་པའི་སྒོ་ནས་ཁྱད་
པར་དུ་སྐྱེད་པའི་ཕྱིར་སྲིད་ཞིར་ལྷུང་བའི་སྐྱོན་རྣམས་ཀུན་དང་བྲལ་
བའི་རྣམ་དག་ཏུ་འབྱུང་བའི་ལྡོག་ཆ་ནས་ནི་ཁྱད་མཚན་དང༌། དེའི་
སྐད་ཅིག་གཉིས་པ་ཡན་ཆད་རྒྱུ་མ་ཚང་མེད་པ་སྟེ། གོང་འཕེལ་དུ་
སོང་བ་བྱེད་མཚན་དང་། བྱེད་པ་དེ་རྒྱུར་ཡོད་པའི་འབྲས་བུ་ཁྱད་
པར་བ་ངོ་བོ་ཉིད་མཚན་ཞེས་ཟེར་ཏེ། མཚོན་ཚུལ་མ་བསྟན་ཅིང་།
རྣམ་པའི་སྐབས་དང་འདི་ཡི་མཁྱེན་གསུམ་སྦྱོར་ཞིང་། ཕྱི་མ་ཕྱི་མ་སྔ་
མ་སྔ་མའི་འབྲས་བུར་བྱས་པ་འགྲེལ་བའི་མཚམས་སྦྱར་གྱིས་བྱས་
སམ་དཔྱད།
སྡོམ། མིང་ཙམ་འདྲ་ཡང་སྐྱེད་ཚུལ་མི་མཚུངས་ཏེ། །
སྔ་མ་བཅུ་དྲུག་བདེན་རྣམ་མཁྱེན་ཆ་དང༌། །
འདི་ནི་དེ་བཞིན་གཤེགས་པ་འབྱུང་སོགས་ཡུལ། །
ཞེ་བརྒྱད་མཁྱེན་པའི་ཆ་ནས་འཇོག་ཕྱིར་དང༌། །
ཁྱད་མཚན་ཀུན་མཁྱེན་གསུམ་ལ་སྦྱར་བ་ཡང་། །
ནོར་ཏེ་སློབ་དཔོན་གཞི་ཤེས་བསལ་ཕྱིར་རོ། །
རྣམ་པ་དང་། ཤེས་མཚན་སྐབས་ཀྱི་མཁྱེན་གསུམ་མིང་ཙམ་འདྲ་
ཡང་། མཁྱེན་ཚུལ་མི་མཚུངས་ཏེ། སྔ་མ་ནི་མི་རྟག་སོགས་བཅུ་དྲུག་
གིས་བསྡུས་པའི་བདེན་བཞིའི་རྣམ་པ་མཁྱེན་པའི་ཆ་ནས་དང་། འདི་
ནི་དེ་བཞིན་གཤེཊ་པ་འབྱུང་བ་སོགས་ཀྱི་ཡུལ་ཞེ་བརྒྱད་མཁྱེན་པའི་

ཆ་ནས་འཇོག་པའི་ཕྱིར་དང་། ཁྱད་མཚན་ཀུན་མཁྱེན་གསུམ་ལ་སྦྱར་
བ་ཡང་(༦༧ན) ནོར་ཏེ།  སློབ་དཔོན་གྱི་ཁྱད་མཚན་ལ་གཞི་ཤེས་བསལ་
བའི་ཕྱིར་རོ། །
སྡོམ། བྱེད་མཚན་སྦྱོར་རྣམ་སངས་རྒྱས་སྐྱེད་བྱེད་དུ། །
མཚོན་ཏེ་འདི་ཡི་མཚན་ཉིད་བྱེད་ཚུལ་ཟེར། །
དོན་དུ་སངས་རྒྱས་སྐྱེད་བྱེད་ཡིན་མོད་ཀྱང༌། །
འདིར་ནི་མཚོན་ཚུལ་དེ་ལྟར་མ་ཡིན་ཏེ། །
གཞུང་ལམ་འབྲས་བུའི་ཤེར་ཕྱིན་གསུམ་ཤེས་ཏེ། །
འབྲས་བུ་དོན་གཉེར་ཇི་བཞིན་སྐྱེ་བ་ལ། །
ལམ་གྱི་མཚན་ཉིད་ལེགས་པར་ཤེས་དགོས་ཕྱིར། །
ལམ་ཉིད་རང་གི་བྱེད་པ་ལ་སོགས་ལ། །
སྦྱོར་བའི་མཚན་ཉིད་མིང་གིས་བསྟན་ཕྱིར་རོ། །
ཁ་ཅིག་གིས། བྱེད་མཚན་སོགས་མཚན་ཉིད་ལ་སངས་རྒྱས་ཀྱི་རྒྱུད་
ཀྱི ་མཁྱེ ན ་ག སུམ་བ སྐྱེད ་པ འ མ་དེ ་བ སྐྱེད ་པ འི ་ནུ ས ་པ ་བ ཞ ག ་ན ས །
དེས་མཚན་གཞི་མཁྱེན་གསུམ་གྱི་སྦྱོར་བ་རྣམས་སངས་རྒྱས་སྐྱེད་བྱེད་
དུ་མཚོན་པ་སྟེ། སྐབས་འདི་ཡི་མཚན་ཉིད་བྱེད་ཚུལ་ལམ་མཚོན་ཚུལ་
ཡིན་ཟེར། མཚན་ཉིད་དང་མཚན་གཞི་ཐམས་ཅད་དོན་དུའམ་དོན་
ལ་སངས་རྒྱས་སྐྱེད་བྱེད་ཡིན་མོད་ཀྱང་། སྐབས་འདིར་ནི་མཚོན་ཚུལ་
དེ་ལྟར་མ་ཡིན་ཏེ། མཚན་གཞི་མཁྱེན་གསུམ་སྦྱོར་བ་ཚད་མས་
དེ་རང་འབྲས་སངས་རྒྱས་ཀྱི་སྐྱེད་བྱེད་དུ་ངེས་དགོས་པས། དེར་
མཚོན་བྱེད་ཟུར་དུ་མི་དགོས་པའི་ཕྱིར་རོ། །འདི་ལྟར་སྦྱར་དགོས་པ་
ཡིག་ཆར་མི་གསལ་ཡང་རྣམ་བཤད་ཀྱི་གོང་འོག་བསྒྲིགས་ན་ཤེས་ལ་

འདི་གསེར་འཕྲེང་དུ། སྔོན་གྱི་མཁས་པ་འབྲེ་ཨར་གཉིས་ཀྱིས་ནུས་
པའི་ཆོས་འགའ་ཞིག་མཚོན་བྱ་དང་། འགའ་ཞིག་མཚན་ཉིད་དུ་
བཞེད་ཅེས་པ་དེ་ཡིན་ནམ་དཔྱད། སྔར་ལྟར་མིན་ཏེ། མཚན་ཉིད་
དངོས་ནི་གཞུང་ལམ་འབྲས་བུའི་ཤེར་ཕྱིན་གསུམ་གྱི་རྣམ་དབྱེ་ཤེས་
ཏེ་འབྲས་བུ་ཤེར་ཕྱིན་ལ་དོན་གཉེར་ཇི་བཞིན་སྐྱེ་བ་ལ། སྔོན་དུ་ལམ་
ཤེར་ཕྱིན་གྱི་མཚན་ཉིད་ལེགས་པར་ཤེས་དགོས་པའི་ཕྱིར། དེའི་ཆེད་
དུ་ལམ་ཤེར་ཕྱིན་ཉིད་རང་གི་བྱེད་པ་ལ་སོགས་པ་ལ་སྦྱོར་བའི་མཚན་
ཉིད་ཀྱི་མིང་གིས་བསྟན་པའི་ཕྱིར། །
སྡོམ། རང་ལུགས་ལ་ཡང་མཚོན་ཚུལ་དུ་མ་སྟེ། །
མེ་ཡི་ཚ་བ་ལྟ་བུ་རང་མཚན་དང༌། །
མི་རྟག་བདག་མེད་ལ་སོགས་སྤྱི་མཚན་དང༌། །
བྱས་དང་མི་རྟག་ལ་ཡང་མ་བྱས་དང༌། །
རྟག་སོགས་ལྡོག་ཆས་དབྱེ་བའི་མཚན་ཉིད་དང༌། །
མ་ཁྱབ་ཁྱབ་ཆེས་གཉིས་བཀག་རིགས་མཐུན་ཙམ། །
དེར་བསྒྲུབ་རིགས་མི་མཐུན་སེལ་མཚན་ཉིད་དང༌། །
དོན་ལ་མི་དགོས་འང་ལོག་རྟོག་སེལ་བའི་ཕྱིར། །
སྨོས་པ་ལོག་རྟོག་སེལ་བའི་མཚན་ཉིད་སོགས། །
ཡོད་ཀྱང་འདིར་ནི་རིགས་མི་མཐུན་སེལ་དང་། །
ལྡོག་ཆའི་མཚན་ཉིད་གཙོ་སྟེ་སྦྱོར་བ་ལ། །
ཤེས་ཁྱད་བྱེད་ངོ་ལྡོག་པས་དབྱེ་ཕྱིར་ཏེ། །
སྦྱོར་ལ་རྟོགས་དང་འཕྲིན་ལས་མཐར་ཐུག་སྟེ། །
དོན་གཉིས་ཕུན་ཚོགས་སྐྱེད་པའི་ནུས་ལྡན་པར། །

ཤེས་བྱེད་གཉིས་ཀྱི་མི་ལྡན་རྣམ་གཅོད་དུ། །
མཚོན་ཞིང་ནུས་པ་དེ་གཞན་ལ་ཡོད་ན། །
ཐེག་ཆེན་ལམ་གྱི་དཀའ་སྤྱད་མི་དགོས་ཀྱང༌། །
ཁྱད་མཚན་གྱིས་ནི་ཉན་རང་ལ་སོགས་པ། །
གཞན་ལ་ལྡན་པ་རྣམ་གཅད་ཚུལ་གྱིས་མཚོན།
རང་ལུགས་ལ་ཡང་། མཚོན་ཚུལ་དུ་མ་ཡོད་པ་སྟེ། མེ་ཡི་ཚ་བ་ལྟ་
བུ་(༦༧བ) རང་གི་མཚན་ཉིད་དང་། མི་རྟག་པ་དང་། བདག་མེད་ལ་
སོགས་སྤྱིའི་མཚན་ཉིད་དང༌། དངོས་པོ་གཅིག་ལ་བྱས་པ་དང་། མི་
རྟག་པ་གཉིས་ཕྱེ་བ་ལ་ཡང་མ་བྱས་པ་དང་། རྟག་པ་ལ་སོགས་པ་ལས་
ལྡོག་པའི་ཆ་ནས་དབྱེ་བའི་མཚན་ཉིད་དང་། རང་ཕྱོགས་ལ་མ་ཁྱབ་
པ་དང་། རིགས་མི་མཐུན་བཅད་ཤེས་སོགས་ལ་ཁྱབ་ཆེ་བ་གཉིས་
བཀག་ནས་རིགས་མཐུན་ཙམ་མཚོན་བྱ་དེར་བསྒྲུབ་པ། གསར་དུ་མི་
བསླུ་བའི་རིག་པ་ལྟ་བུ་རིགས་མི་མཐུན་སེལ་བའི་མཚན་ཉིད་དང་།
དོན་དམ་དཔྱོད་བྱེད་ཀྱི་རིགས་ཤེས་རང་ལ་དོན་དམ་དཔྱོད་བྱེད་དུ་
སོང་བའི་རྙེད་དོན་ཞེས་སོགས་ལོག་རྟོག་སེལ་ཕྱིར་སྨྲས་པ་ལྟ་བུ་དོན་
ལ་མི་དགོས་ཀྱང་ལོག་རྟོག་སེལ་བའི་ཕྱིར་སྨོས་པ་ལོག་རྟོག་སེལ་བའི་
མཚན་ཉིད་སོགས་ཡོད་ཀྱང༌། སྐབས་འདིར་ནི་རིགས་མི་མཐུན་སེལ་
བའི་དང་། ལྡོག་ཆའི་མཚན་ཉིད་གཙོ་སྟེ། འདིར་སྦྱོར་བ་གཅིག་ལ་
ཤེས་ཁྱད་བྱེད་ངོའི་མཚན་ཉིད་བཞི་ལྡོག་པ་ཐ་དད་པས་དབྱེ་བའི་
ཕྱིར་ཏེ། མཁྱེན་གསུམ་གྱི་སྦྱོར་བ་ལ་རང་དོན་རྟོགས་པ་མཐར་ཐུག་
དང་གཞན་དོན་འཕྲིན་ལས་མཐར་ཐུག་སྟེ་དོན་གཉིས་ཕུན་ཚོགས་

སྐྱེད་པའི་ནུས་པ་དང་ལྡན་པར་ཤེས་བྱེད་ཀྱི་མཚན་ཉིད་གཉིས་ཀྱིས་
མི་ལྡན་རྣམ་གཅོད་ཀྱི་ཚུལ་དུ་མཚོན་ཞིང་། ནུས་པ་དེ་གཞན་ཉན་
རང་གི་ལམ་སོཊ་ལ་ཡོད་ན་ཐེག་ཆེན་ལམ་གྱི་དཀའ་སྤྱད་དེ་འདྲ་མི་
དགོས་ཀྱང་། ཁྱད་མཚན་གྱིས་ནི་འཕགས་ཆོས་དེ་འདྲ་ཉན་རང་ལ་
སོགས་པ་གཞན་ལ་ལྡན་པ་རྣམ་པར་བཅད་པའི་ཚུལ་གྱིས་མཚོན་ནོ། །
སྡོམ། ཁྱད་མཚན་འདི་ཡི་ཤེས་མཚན་སོ་གཉིས་ནི། །
ཉན་རང་སྦྱོར་བ་ལས་ནི་རང་ལྡོག་སྒོས། །
ཁྱད་པར་ཞུགས་པར་བསྟན་ཀྱང་གཞི་ཤེས་ཀྱི། །
བཅུ་དྲུག་དེ་ལྟར་མ་བསྟན་དེ་དག་ནི། །
ཟིན་བྱེད་དབང་གིས་ནུས་པའམ་རྫས་ཀྱི་ཁྱད། །
ཞུགས་ཀྱང་རང་ལྡོག་སྒོ་ནས་འཕགས་མིན་ཕྱིར། །
ཁ་ཅིག་གསུམ་པར་བསྟན་ཟིན་དབང་བྱས་ཟེར། །
ཁྱད་མཚན་འདི་ཡིས་མཚོན་རྒྱུའི་ལམ་ཤེས་དང་། (༦༨ན) རྣམ་
མཁྱེན་གྱི་ཤེས་མཚན་སོ་གཉིས་ནི་ཉན་རང་གི་སྦྱོར་བ་ལས་ནི་རང་
ལྡོག་གི་སྒོ་ནས་ཁྱད་པར་ཞུགས་པ་བསྟན་ཀྱང་། གཞི་ཤེས་ཀྱི་ཤེས་
མཚན་བཅུ་དྲུག་དེ་ལྟར་ཁྱད་ཞུགས་པར་དངོས་སུ་བསྟན་པ་ནི། དེ་
དག་ནི་ཟིན་བྱེད་ཀྱི་དབང་གིས་ནུས་པའམ་རྫས་ཀྱི་ཁྱད་ཞུགས་ཀྱང་།
རང་ལྡོག་གི་སྒོ་ནས་ཁྱད་པར་འཕགས་པ་མ་ཡིན་པའི་ཕྱིར། འདིར་
རྣམ་བཤད་ལྟར་དང་། སེར་འཕྲེང་ལས་ཁ་ཅིག་སྐབས་གསུམ་པར་
བསྟན་ཟིན་པའི་དབང་དུ་བྱས་ཟེར་བ་བཀག་ནས་ལམ་ཤེས་ཀྱི་ཤུཊ་

ཀྱིས་གོ་ནུས་པ་ལ་དགོངས་པར་གསུངས་ལ། རྟོགས་དཀའི་སྣང་བར་
སྐབས་གསུམ་པར་ཟིན་བྱེད་ཀྱིས་ཁྱད་ཞུགས་པར་བསྟན་ཟིན་པས་
ཡིན་པར་གསུངས། གཡག་པས་རིན་ཆེན་བང་མཛོད་དུ་སློབ་དཔོན་
གྱིས་མ་སྦྱར་བ་བཀག་ནས་རྩ་བའི་དོན་མཁྱེན་པ་གསུམ་ག་ལ་སྦྱར་
དགོས་པ་གྲོལ་སྡེ་གཉིས་ཀྱི་དགོངས་པར་བཤད་དོ། །བུ་སྟོན་གྱིས་ཚིག་
གསལ་ལྟར་སྦྱོར་བ་གཞན་གཉིས་གཞི་ཤེས་སྦྱོར་བ་ལས་ཁྱད་པར་
འཕགས་པར་སྦྱར་རོ། །
སྡོམ། སྒོམ་ལམ་གྱིས་བསྡུས་སྦྱོར་བའི་ཁྱད་མཚན་ནི། །
འོག་ཏུ་འཆད་འགྱུར་ཕྱིར་ཞེས་མཁས་གྲུབ་གསུངས། །
སྒོམ་ལམ་གྱིས་བསྡུས་པའི་སྦྱོར་བའི་ཁྱད་མཚན་ནི་འོག་ཏུ་འཆད་
པར་འགྱུར་ཞེས་མཁས་གྲུབ་གསུངས་ཞེས་པ་མཁས་གྲུབ་རིན་པོ་ཆེ་
མིན་སྙམ་སྟེ། རྟོགས་དཀའི་སྣང་བ་ལས། མཐོང་ལམ་ཁོ་ན་ལ་དངོས་
སུ་སྦྱར་ནས་གསུངས་པ་ནི་མཚོན་པའི་དོན་དུ་ཡིན་གྱི། ཞེས་གསུངས་
པའི་ཕྱིར། བསོད་གྲགས་པའི་སྤྱི་དོན་ལས། ཐེག་ཆེན་གྱི་སྒོམ་ལམ་ལ་
དེ་མི་འཆད་པའི་རྒྱུ་མཚན་ཡོད་དེ། སྒོམ་པའི་ལམ་ནི་ཟབ་(༦༨བ) པ་
སྟེ། ཞེས་པས་དམན་པའི་སྒོམ་ལམ་ལས་ཁྱད་པར་འཕགས་པར་
བསྟན་ཟིན་པའི་ཕྱིར། ཐེག་ཆེན་གྱི་ཚོགས་སྦྱོར་གཉིས་དེར་མི་འཆད་
པའི་རྒྱུ་མཚན་ཡོད་དེ། མཚན་མེད་རབ་ཏུ་སྦྱིན་ལ་སོགས། །ཞེས་
སོགས་དང་། དམིགས་པ་དང་ནི་རྣམ་པ་དང་། །ཞེས་སོགས་ཀྱིས་ཐེག་
ཆེན་གྱི་ཚོགས་སྦྱོར་གཉིས་ཐེག་དམན་གྱི་ཚོགས་སྦྱོར་ལས་ཁྱད་པར་
འཕགས་པར་བཤད་པའི་ཕྱིར། ཞེས་གསུངས་པས། དེ་ཡིན་ནམ་

དཔྱད།
སྡོམ། བར་པ་མཐོང་ལམ་སྨོས་པས་དེ་ཉིད་ཀྱིས། །
རྒྱུ་འབྲས་སྦྱོར་སྒོམ་གཉིས་ཀྱང་མཚོན་པར་གསུངས། །
བར་པ་མཐོང་ལམ་སྨོས་པས། དེ་ཉིད་ཀྱིས་རྒྱུ་འབྲས་སྦྱོར་སྒོམ་
གཉིས་ཀྱང་། མཚོན་པར་གསེར་འཕྲེང་སོགས་གཞུང་ཕར་ཆེར་ལས་
གསུངས་སོ། །
སྡོམ། ངོ་བོ་ཉིད་ཀྱང་མཚན་ཉིད་ཡིན་མོད་ཀྱི། །
དང་པོ་གསུམ་ལ་ལྟོས་ནས་ཐ་མ་འདི། །
རང་བཞིན་ནམ་མཚོན་བྱར་བཤད་ཅེས་གསེར་འཕྲེང་གསུངས། །
ངོ་བོ་ཉིད་མཚན་ཀྱང་འདིར་བསྟན་མཚན་ཉིད་ཡིན་མོད་ཀྱང་།
མཚན་ཉིད་དང་པོ་གསུམ་གྱི་ཤེས་བྱེད་གཉིས་སྦྱོར་བའི་འབྲས་བུའི་
ཆ་དང་ཁྱད་པར་ནི་གྲོགས་བཤེས་གཉེན་སོགས་དོན་གཞན་ལྡན་པའི་
ཆ་ནས་མཚོན་པས། དེ་ལ་ལྟོས་ན་ཐ་མ་འདི་སྦྱོར་བའི་རང་བཞིན་
ནམ་མཚོན་བྱར་བཤད་ཅེས་གསེར་འཕྲེང་ལས་གསུངས་སོ། །
སྡོམ། མཚན་མཚོན་ཚུལ་ཡང་བྱ་རོག་བབ་པ་ཡི། །
ཁང་བཟང་དེ་ཉིད་བྱ་རོག་དེ་བསྟན་ནས། །
ཤེས་ལ་མཚོན་པར་བཤད་པ་ཙམ་ཡིན་གྱི། །
རྣམ་པར་བཞག་འཇོག་མཚན་མཚོན་དངོས་མིན་ཕྱིར། །
མདོའི་དངོས་བསྟན་གྱི་ཤེས་བྱེད་ཀྱི་མཚན་ཉིད་གཉིས་ཀྱིས་སྦྱོར་
བ་མཚོན་ཚུལ་ཡང་། བྱ་རོག་བབས་པ་ཡི་ཁང་བཟང་དེ་ཉིད་གཞན་

གྱིས་ཤེས་ཕྱིར། ། ཐོག་མར་བྱ་རོག་དེ་བསྟན་ནས་དེ་ཡོད་ས་དེ་ཁང་
བཟང་ཆེ་གེ་ཡིན་ཞེས། དེའི་སྒོ་ནས་ཤེས་པར་བྱས་པ་ལ་བྱ་རོག་གིས་
ཁང་བཟང་མཚོན་པར་བཤད་པ་ལྟར། གཞི་ཤེས་སྦྱོར་བའི་ཡུམ་ལ་
བརྟེན་ནས་དེ་བཞིན་གཤེཊ་པས་སྟོབས་བཅུ་སོགས་འབྱུང་བ་མཁྱེན་
པའི་ཡེ་ཤེས་གདུལ་བྱ་ལ་མ་འོངས་པའི་ཕན་པ་མྱང་འདས་ལ་འགོད་
པའི་བྱེད་པ་ཅན་བསྐྱེད་པའི་ནུས་པ་(༦༩ན) གང་ལ་ཡོད་པའི་སློབ་
པའི་ཡེ་ཤེས་ནི། ཉོན་མོངས་རྟགས་སོགས་ཀྱིས་དབེན་པའི་གཞི་ཤེས་
སྦྱོར་བ་ཡིན་ནོ་ཞེས་མཚོན་པ་དང་། མདོ་ཡི་སྦས་དོན་ཤེས་བྱེད་ཀྱི་
སྦྱོར་བ་གཉིས་ཀྱིས་མཚོན་ཚུལ་ནི་སྔར་ལྟར། འབྲས་བུ་ཤེར་ཕྱིན་དོན་
དུ་གཉེར་བའི་གདུལ་བྱས་དེ་ཐོབ་བྱེད་ལམ་ཤེར་ཕྱིན་གྱི་ངོ་བོ་མ་ནོར་
བ་ཞིག་ཤེས་དགོས་པས། ཤེས་མཚན་གྱི་མཚན་གཞི་ངོ་བོ་ཉིད་མཚན་
བཅུ་དྲུག་ཡུལ་རྟོཊ་ཚུལ་གྱི་སྒོ་ནས་ཤེས་རབ་ཁྱད་པར་ཅན་གྱིས་ཟིན་
པའི་རང་དོན་རྟོཊ་པ་མཐར་ཐུག་བསྐྱེད་པའི་ནུས་ལྡན་དུ་ཤེས་ཤིང་།
བྱེད་མཚན་གྱིས་གཞན་དོན་སྒྲུབ་པའི་བྱེད་ལས་ཀྱི་སྒོ་ནས་ངོ་བོ་ཉིད་
མཚན་དེ་དག་ཐབས་ཁྱད་པར་ཅན་སྙིང་རྗེ་ཆེན་པོ་སོགས་ཀྱིས་ཟིན་
པས་གཞན་དོན་འཕྲིན་ལས་མཐར་ཐུག་བསྐྱེད་པའི་ནུས་ལྡན་དུ་ཤེས་
པས་ལམ་ཤེར་ཕྱིན་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་མཚོན་
པ་ཡིན་ལ། བྱེ་བྲག་ལ་སྦྱར་ན། ཉོན་མོངས་རྟགས་སོགས་བཞི་སྤོང་
ཞིང་། གཞི་ཤེས་སྦྱོར་བའི་ཡུམ་ལ་བརྟེན་ནས་དེ་བཞིན་གཤེགས་པ་
འབྱུང་བ་སོགས་ཡུལ་བཅུ་དྲུག་གང་རུང་གི་རྣམ་པ་ཅན་གྱི་ངོ་བོ་ཉིད་
མཚན་བཞི་ཡུལ་བཅུ་དྲུག་གང་རུང་གི་རྣམ་པ་ཅན་གྱི་སེམས་དཔའི་

ཡེ་ཤེས་ཡིན་པས། རྟོགས་པ་མཐར་ཐུག་སྐྱེད་པའི་གཞི་ཤེས་སྦྱོར་བར་
མཚོན་ཞིང་། དེ་ཕན་བདེ་སྐྱོབས་གསུམ་གྱི་བྱེད་ལས་ཁྱད་པར་བ་དང་
ལྡན་པའི་སེམས་དཔའི་ཡེ་ཤེས་ཡིན་པས་གཞན་དོན་མཐར་ཐུག་སྒྲུབ་
པའི་བྱེད་ལས་ཁྱད་པར་ཅན་དང་ལྡན་པར་མཚོན། དེ་སྦྱོར་བ་གཞན་
གཉིས་ཀ་ལ་རིགས་(༦༩བ) འདྲ། འདི་ནི་རྣམ་བཤད་དང་རྟོགས་
དཀའི་སྣང་བ་ལྟར་ཡིན་ལ། སྔ་མ་གསེར་འཕྲེང་དང་བུ་ཊཱིཀ་སོགས་ཀྱི་
གསུངས་ཚུལ་ཡིན་ཀྱང་དེ་གཉིས་བཤད་ཚུལ་མི་མཐུན་པ་མ་ཡིན་ཏེ།
རྟོགས་དཀའི་སྣང་བ་ལས། མདོ་ལས་དེ་བཞིན་གཤེགས་པའི་ཤེས་པ་
བཅུ་དྲུག་པ་ཕྲག་གསུམ་སྒྲས་ཟིན་ལ་དངོས་སུ་བསྟན་ནས། དེའི་ཤུཊ་
ལ་རྒྱུ་བྱང་སེམས་ཀྱི་མཁྱེན་པའི་ཤེས་པ་བཅུ་དྲུག་པ་ཕྲག་གསུམ་སྦས་
དོན་གྱི་ཚུལ་དུ་བསྟན་པ་ཡིན་ཞིང་། བསྟན་བཅོས་སུ་མདོའི་སྦས་དོན་
མངོན་རྟོགས་ཀྱི་རིམ་པ་གཙོ་བོར་བསྟན་པ་ཡིན་པས་བྱང་སེམས་ཀྱི་
མཁྱེན་པར་གྱུར་པའི་ཤེས་པ་བཅུ་དྲུག་པ་ཕྲག་གསུམ་བསྟན་གྱི་དེ་
བཞིན་གཤེགས་པའི་མཁྱེན་པ་མཚན་ཉིད་པ་བསྟན་པ་མ་ཡིན་ནོ། ། །
ཞེས་གསུངས་པ་ལྟར་ཆེར་འགྲིག་པ་ཡིན་ནོ། ། །དེས་ན་གསེར་འཕྲེང་
ལས། ཚིག་གསལ་དུ། འདིར་ནི་རང་བཞིན་གྱི་མཚན་ཉིད་བཟུང་ངོ་
ཞེས་པ་སོགས་བཀག་ནས་སྦྱོར་བ་དང་། རང་བཞིན་ཐ་དད་པར་
གསུངས་པ་དང་། རྣམ་བཤད་ལས། ཤེས་མཚན་སངས་རྒྱས་ཀྱི་ས་ལ་
བཞེད་པ་སོགས་ནི་མཚན་ཉིད་འདི་དག་གི་སྐབས་དོན་མ་རྟོགས་
པའི་རྣམ་འགྱུར་དུ་གསལ་ལོ། །ཞེས་པ་མི་འགལ་བ་ཡང་དེས་ཤེས་
པར་བྱའོ། །འོ་ན་གསེར་འཕྲེང་ལས། ས་མཚམས་ཚོགས་ལམ་ནས་ས་

བཅུ་པའི་བར་དུ་བཞག་པ་ཅི་ཞེ་ན། དེ་མཚན་ཉིད་ཤེས་པ་སྔོན་དུ་
འགྲོ་ཞེས་པའི་སྦྱོར་བའི་མཚན་ཉིད་ཀྱིས་ས་མཚམས་ཡིན་ཏེ། སྦྱོར་བ་
སྒོམ་རེས་ཀྱིས་འདི་སྔོན་དུ་བཏང་ནས་སྒོམ་པས་སོ། །ཞེས་དང་། གོང་
དུ་དེ་དག་གི་ས་མཚམས་ཞེས་དེ་སྒྲ་བསྙེགས་ས་ཡོད་པའི་ཕྱིར། འདིས་
ལན་གཅིག་སྔོན་དུ་བཏང་(༧༠ན) ན་ཆོག་གམ་སྙམ་པ་སེལ་ལོ། །ཁྱད་
མཚན་གྱིས་ཡུལ་དང༌། འབྲས་བུ་རང་གྲོགས་སོགས་ཀྱིས་ཉན་རང་གི་
སྦྱོར་བ་ལས་ཁྱད་པར་འཕགས་པར་མཚོན་པ་དང་། ངོ་བོ་ཉིད་མཚན་
གྱིས་མཚོན་བྱ་སྦྱོར་བའི་ངོ་བོ་ཉོན་མོངས་སོཊ་ཀྱིས་དབེན་པའི་ངོ་བོ་
ཅན་ནོ་ཞེས་མཚོན་པར་གསུངས་སོ། །འདི་དག་འདི་ལྟར་མཚོན་པས་
མཚན་མཚོན་དུ་བཤད་པ་ཙམ་ཡིན་གྱི། རྣམ་པར་བཞག་འཇོག་གི་
མཚན་མཚོན་དངོས་མ་ཡིན་པའི་ཕྱིར། འདི་ལ་ཡིག་ཆ་གཞན་རྣམས་
ཀྱིས། མཚན་ཉིད་བཞི་སྦྱོར་བའི་མཚན་ཉིད་ཡིན་མིན་དང་། ཤེས་
མཚན་ཤེས་པའི་མཚན་ཉིད་ཡིན་མིན་སོཊ་མཐའ་དཔྱད་པ་མང་ངོ་། །
སྡོམ། སྦྱོར་བར་མ་ཟད་སྦྱོར་བའི་ནུས་པ་ཡང་། །
མཚོན་བྱར་བཤད་ལ་འགལ་བ་ཡོད་མིན་ཏེ། །
ནུས་དང་ནུས་ཅན་དངོས་པོ་གཅིག་ཕྱིར་རོ། །
ཐེག་ཆེན་སྦྱོར་བར་མ་ཟད་སྦྱོར་བ་དེའི་ནུས་པ་ཡང་མཚོན་བྱར་
བཤད་པ་ལ་འགལ་བ་ཡོད་པ་མ་ཡིན་ཏེ། ནུས་པ་དང་ནུས་པ་ཅན་ངོ་
བོ་གཅིག་པའི་ཕྱིར་རོ། །
སྡོམ། དབྱེ་ན་འདིར་བསྟན་ཤེས་མཚན་སྦྱོར་བའི་དོན། །
མཁྱེན་གསུམ་དམིགས་པ་གང་རུང་ལ་དམིགས་ནས། །

དེ་བཞིན་གཤེགས་པ་འབྱུང་བ་ཤེས་པ་སོགས།
གཙོ་བོ་གྱུར་པའི་འདིར་བསྟན་ཤེར་ཕྱིན་ནོ། །
འདིར་བསྟན་སྦྱོར་བའི་མཚན་ཉིད་ལ་དབྱེ་ན་བཞི་ལས། དང་པོ་
འདིར་བསྟན་ཤེས་མཚན་སྦྱོར་བའི་དོན་དམ་མཚན་ཉིད་ནི་མཁྱེན་
གསུམ་གྱི་དམིགས་པ་གང་རུང་ལ་དམིགས་ནས་དེ་བཞིན་གཤེགས་པ་
འབྱུང་བ་ཤེས་པ་སོཊ་གཙོ་བོར་གྱུར་པའི་འདིར་བསྟན་པ་ལམ་ཤེར་
ཕྱིན་ནོ། །
སྡོམ། དེ་ལ་གཞི་ལམ་རྣམ་མཁྱེན་སྦྱོར་བ་གསུམ། །
དོན་ནི་གཞི་ཤེས་དམིགས་པ་ལྟར་དམིགས་ནས། །
དེ་བཞིན་གཤེགས་འབྱུང་ཤེས་སོགས་བཅུ་དྲུག་གི །
ཆ་ནས་བཞག་པའི་འདིར་བསྟན་ལམ་ཤེར་ཕྱིན། །
དང་པོའི་དེ་བཞིན་ལམ་ཤེས་ལྟར་དམིགས་ནས། །
སྟོང་ཉིད་མཚན་མེད་ཤེས་སོགས་རྣམ་མཁྱེན་ལྟར། །
དམིགས་ནས་སངས་རྒྱས་ཉིད་ཀྱི་ཆོས་ཤེས་སོགས། །
བཅུ་དྲུག་ཆ་བཞག་འདིར་བསྟན་ལམ་ཤེར་ཕྱིན། །
རྣམ་མཁྱེན་སྦྱོར་བའོ་སྦྱོར་དང་ཤེས་མཚན་གཉིས། །
འཆོལ་བར་མི་སེམས་སྦྱོར་བར་བྱེད་ལས་སྒོས། །
ཤེས་མཚན་ལ་སོགས་མིང་གིས་བསྟན་ཙམ་ལས། །
མཚན་ཉིད་སྦྱོར་ལས་གཞན་གྱུར་ཡོད་མིན་ཕྱིར། །
མཚོན་བྱ་ལྟ་བུར་མཚོན་ཞེས་གསུངས་ཕྱིར་རོ། །
དེ་ལ་དབྱེ་ན། སེམས་དཔའི་གཞི་ཤེས་ལམ་ཤེས་རྣམ་མཁྱེན་སྦྱོར་
བ་གསུམ། །དེ་གསུམ་གྱི་དོན་ནི། རིམ་བཞིན་གཞི་ཤེས་ཀྱི་དམིགས་པ་

ལྟར་དམིགས་ནས་དེ་བཞིན་གཤེགས་པ་འབྱུང་བ་ཤེས་པ་སོགས་བཅུ་
དྲུག་གི་ཆ་ནས་བཞག་པའི་འདིར་བསྟན་ལམ་ཤེར་ཕྱིན་དེ། དང་པོ་
གཞི་ཤེས་སྦྱོར་བའིའོ། །གཞི་ཤེས་སྦྱོར་བའི་ཡུམ་ལ་(༧༠བ) བརྟེན་ནས་
དེ་བཞིན་གཤེགས་པ་འབྱུང་བ་ཐེག་དམན་གྱི་བསྒོམ་བྱའི་གཙོ་བོར་
འཇོག་སྟེ། གཞི་ཤེས་སྦྱོར་བ་ལ་བརྟེན་ནས་ཡོན་ཏན་གོང་མ་སྐྱེ་བ
དེའི་བསྒོམ་བྱའི་གཙོ་བོ་ཡིན་པས་སོ། །འཇིག་རྟེན་འཇིག་མེད་ཅེས་
པའི་དེ་དེའི་དངོས་བསྟན་གྱི་སྦྱོར་བས་ཟིན་པའི་གང་ཟག་གི་བདག་
མེད་རྟོཊ་པའི་དེ་འཇོག་པར་རྣམ་བཤད་ལས་གསུངས་སོ། །དེ་བཞིན་
དུ་ལམ་ཤེས་ཀྱིས་དམིགས་པ་ལྟར་དམིགས་ནས་སྟོང་ཉིད་མཚན་མེད་
ཤེས་པ་སོཊ་བཅུ་དྲུག་གི་ཆ་ནས་བཞག་པའི་འདིར་བསྟན་ལམ་ཤེར་
ཕྱིན་དེ། ལམ་ཤེས་སྦྱོར་བའིའོ། །རྣམ་མཁྱེན་གྱི་དམིགས་པ་ལྟར་
དམིགས་ནས་སངས་རྒྱས་ཉིད་ཀྱི་ཆོས་ཤེས་པ་སོགས་བཅུ་དྲུག་གི་ཆ་
ནས་བཞག་པའི་འདིར་བསྟན་ལམ་ཤེར་ཕྱིན་དེ། རྣམ་མཁྱེན་སྦྱོར་
བའིའོ། །འོ་ན་མཚོན་བྱ་སྦྱོར་བ་དང་། མཚོན་བྱེད་ཤེས་མཚན་གཉིས་
འཆོལ་བར་ཐལ། ཤེས་མཚན་སྦྱོར་བའི་མཚན་ཉིད་ལ་ལམ་ཤེར་ཕྱིན་
ཞེས་མཚོན་བྱ་སྦྱོར་བ་ལྟ་བུ་བཞག་པའི་ཕྱིར་ཞེ་ན་དེ་ལྟར་མི་སེམས་
ཏེ། མཚོན་བྱ་མཁྱེན་གསུམ་གྱི་སྦྱོར་བར་བྱེད་ལས་ཡུལ་རྟོགས་ཚུལ་
སོཊ་ཀྱི་སྒོ་ནས་ཤེས་མཚན་ལ་སོགས་པ་མཚན་ཉིད་བཞིའི་མིང་གིས་
བསྟན་པ་ཙམ་ལས། འདིར་བསྟན་མཚན་ཉིད་བཞི་མཚོན་བྱ་སྦྱོར་བ་
ལས་ངོ་བོ་གཞན་དུ་གྱུར་པ་ཡོད་པ་མ་ཡིན་པའི་ཕྱིར་ཏེ། ཐེག་ཆེན་
སྦྱོར་བ་དེ་དག་བྱེད་ལས་ཀྱི་སྒོ་ནས་མཚོད་བྱེད་དུ་བསྟན་པའི་ཆ་ནས་

བྱེད་སྒྲུབ་ཀྱི་མཚན་ཉིད་དང་། མཚོན་བྱ་སྦྱོར་བའི་ངོ་བོ་ལྟ་བུར་
བསྟན་པས་ལས་སྒྲུབ་ཀྱི་མཚན་ཉིད་ཅེས་བཤད་པས། རྩ་བར། མཚོན་
བྱ་ལྟ་བུར་མཚོན་ཞེས་(༧༡ན) གསུངས་པའི་ཕྱིར་རོ། །
སྡོམ། འདིར་བསྟན་གཞི་ཤེས་ཤེས་མཚན་བཅུ་དྲུག་པོ། །
གཞི་ཤེས་སྦྱོར་བ་ཡིན་ཀྱང་གཞི་ཤེས་ཀྱི། །
ཤེས་མཚན་འཆད་བྱེད་དངོས་བསྟན་མ་ངེས་ཏེ། །
འཇིག་རྟེན་འཇིག་མེད་ཅེས་པའི་དངོས་བསྟན་གྱི། །
ཟིན་བྱེད་བདེན་མེད་རྟོགས་པའི་ལམ་གསུངས་ཕྱིར། །
འདིར་བསྟན་གཞི་ཤེས་ཀྱི་ཤེས་མཚན་བཅུ་དྲུག་པོ་གཞི་ཤེས་སྦྱོར་
བ་ཡིན་ཀྱང་། གཞི་ཤེས་ཀྱི་ཤེས་མཚན་འཆད་བྱེད་ཀྱི་རྩ་བའི་དངོས་
བསྟན་གྱི་སྦྱོར་བ་ལ་གཞི་ཤེས་ཀྱི་ཤེས་མཚན་ཡིན་པས་ཁྱབ་པ་མ་ངེས་
ཏེ། འཇིག་རྟེན་འཇིག་མེད་ཅེས་པའི་དངོས་བསྟན་གྱི་ཟིན་བྱེད་
འཇིག་རྟེན་བདེན་པར་གྲུབ་པའི་འཇིག་པ་མེད་པར་རྟོགས་པའི་ལམ་
གསུངས་པའི་ཕྱིར།
སྡོམ། རྒྱ་ཆེ་ཞེས་བྱ་སེམས་ཀྱི་གནས་ལུགས་ཏེ། །
ཐ་སྙད་ཡོན་ཏན་འགྲུབ་རུང་ཆེན་པོར་མྱུར། །
གྲངས་ཀྱིས་གཞལ་བར་མི་ནུས་ཚད་མེད་དང་། །
སེམས་དེ་དབང་ཤེས་ལ་ནི་བསྟན་མེད་པར། །
མ་ཟད་སངས་རྒྱས་སྤྱན་ལྔས་བལྟར་ཡང་མེད། །
དེར་མ་ཟད་སེམས་རྒྱ་ཆེན་ཞེས་བྱ་བ་སེམས་ཀྱི་གནས་ལུཊ་དང་།
སེམས་ཐ་སྙད་དུ་ཡོན་ཏན་འགྲུབ་རུང་གི་རྟེན་དུ་ཡོད་པས་ཆེན་པོར་
གྱུར་པ་དང་། དོན་དམ་པར་གྲངས་ཀྱིས་གཞལ་བར་མི་ནུས་པས་ཚད་

མེད་པ་དང་། སེམས་དོན་དམ་པར་དབང་ཤེས་ལ་ནི་བསྟན་དུ་མེད་
པ་དང་། དེར་མ་ཟད་དོན་དམ་པར་སངས་རྒྱས་ཀྱི་སྤྱན་སྔས་ཀྱང་
བལྟར་ཡང་མེད་པ་ཤེས་པ་སོགས་ཀྱང་ཟིན་བྱེད་ཡིན་ནོ། །
སྡོམ། གཡོ་བ་སོགས་ཏེ་འདུ་བཀྲམ་བཅུམ་པ་བཞི། །
རྩ་བར། གཡོ་བ་ལ་སོགས་ཞེས་པའི་སོགས་སྒྲས་འདུ་བ་བཀྲམ་
བཅུམ་པ་གསུམ་བསྡུས་པས་བཞི་ཡོད་ལ། དེའི་མདོར་སེམས་ཅན་ཕ་
རོལ་དང་གང་ཟག་ཕ་རོལ་གསུངས་པ་རིམ་བཞིན་སྐྱེ་འཕཊ་ལ་སྦྱོར་
དགོས་པས། གསེར་འཕྲེང་ལས། འདིར་འཕགས་པ་ལ་གཡོ་བ་སོགས་
སྦྱོར་བ་ནི། དགག་སྒྲུབ་གཉིས་ཀ་གཉིས་མིན་གྱི་སེམས་ཙམ་ཞིག་ལ་བྱ་
བའི་ལྟ་བ་བཅུ་བཞིར་མི་བཟུང་ངོ༌། །ཞེས་གསུངས་པས། དངོས་མེད་
དང་དངོས་པོ་དེ་གཉིས་ཀ་དེ་གཉིས་ཀ་མིན་པ་རྟོགས་པའི་བློ་ལྟ་བུ་
ལ་བྱའོ། །སྤྱིར་སྒྲུབ་ཕྱོཊ་ནས་འཛིན་པ་གཡོ་བ་དང་། དགག་ཕྱོཊ་ནས་
འཛིན་པ་འདུ་བར་(༧༡བ) འཇོག་པས། དེ་གཉིས་སུ་འདུ་བར་
གསུངས་སོ། །
སྡོམ། དེ་ལས་ལུང་མ་བསྟན་ལྟ་བཅུ་བཞི་སྟེ། །
སྔོན་མཐར་བརྟེན་པ་འཇོག་རྟེན་རྟག་སོགས་བཞི། །
ཕྱི་མཐར་བརྟེན་པ་མཐའ་ལྡན་ལ་སོགས་བཞི། །
མྱང་འདས་ལ་བརྟེན་གྲོལ་བདག་གྲོང་ཕན་ཆད། །
འབྱུང་དང་མི་འབྱུང་གཉིས་ཀ་གཉིས་མིན་བཞི། །
ལུས་སྲོག་ལ་བརྟེན་རྫས་གཅིག་ཐ་དད་གཉིས། །
སྒྲུབ་པ་མི་རུང་དགག་པ་དེར་མི་འོས། །

དེ་ཕྱིར་ལུང་མ་བསྟན་པར་རྣམ་བཤད་གསུངས། །
དེ་ལས་འཕྲོས་པའི་ལུང་མ་བསྟན་གྱི་ལྟ་བ་བཅུ་བཞི་སྟེ། དེ་བྱུང་
ཚུལ་སྔོན་འཛམ་གླིང་འདིར་མུ་སྟེཊ་ཀྱི་སྟོན་པ་བཅོ་བརྒྱད་ཀྱི་བསྟན་
པ་དར་བའི་དུས་སུ་སྔོན་མཐར་རྟོག་པའི་ལྟ་བ་བཅོ་བརྒྱད་དང་ཕྱི་
མཐར་རྟོག་པའི་ལྟ་བ་ཞེ་བཞི་སྟེ། ལྟ་ངན་རེ་གཉིས་བྱུང་བ། ཕྱི་རོལ་
བའི་དྲང་སྲོང་འགའ་ཞིག་གིས་དོན་ཚན་བཅུ་བཞིར་བསྡུས་ནས།
སྔོན་མཐར་བརྟེན་པ་དང་། རང་རྐྱང་བདག་དང་། དེའི་གདགས་གཞི་
འམ་ལོངས་སྤྱོད་བྱའི་ཕུང་པོ་ལ་བསམ་ནས། བདག་དང་། འཇིག་རྟེན་
སྔོན་ནས་མི་འགྱུར་བར་ཡོད་པའི་རྟག་པ་དང༌། སོགས་པས་རྒྱུན་སྔོན་
མེད་གློ་བུར་དུ་བྱུང་བའི་མི་རྟག་པ་དང་། རང་བཞིན་རྟག་པ་དང་
གནས་སྐབས་འགྱུར་བའི་མི་རྟག་པ་གཉིས་ཀ་དང་། གཉིས་མིན་ཏེ་
གང་དུ་བརྗོ་དུ་མེད་པ་བཞི་དང༌། ཕྱི་མཐར་བརྟེན་པ། བདག་དང༌།
འཇིག་རྟེན་ཕྱི་མར་མི་འགྲོ་བར་རྒྱུན་ཆད་པས་མཐའ་དང་ལྡན་པ་
དང་། ལ་སོགས་པས་བསྡུས་པ་ཕྱི་མར་འགྲོ་བས་མཐའ་དང་མི་ལྡན་
པ་དང་། རང་བཞིན་ཕྱི་མར་འགྲོ་ལ་གནས་སྐབས་མི་འགྲོ་བས་གཉིས་
ཀ་དང་། གཉིས་མིན་བཞི་དང་། མྱང་འདས་ལ་བརྟེན་པ་དང་། གྲོལ་
བའི་བདག་གྲོངས་པ་སྟེ་ཤི་ཕན་ཆད་རྒྱུན་མ་ཆད་པར་འབྱུང་བ་དང་།
རྒྱུན་ཆད་ནས་མི་འབྱུང་བ་དང་། རང་བཞིན་རྒྱུན་མི་ཆད་པ་དང་།
གནས་སྐབས་རྒྱུན་ཆད་པས་གཉིས་ཀ་དང་། སྔར་ལྟར་གཉིས་མིན་
བཞི་དང་། ལུག་སྲོག་ལ་བརྟེན་པ། སྲོག་བདག་ལ་བསམ་ནས་དེ་དང་།
དེའི་ལུས་གཉིས་རྫས་གཅིག་དང༌། ཐ་དད་པ་གཉིས་ཏེ་དྲི་བ་བཅུ་

བཞི་(༧༢ན) ཞུས་པ་ན། ཐམས་ཅད་བདག་ལས་བརྩམས་པས་སྒྲུབ་པ་
མི་རུང་ལ། བདག་མེད་སྟོན་པའི་སྣོད་དུ་མི་རུང་བས་དགག་པ་དེར་
མི་འོས་པ་དེའི་ཕྱིར། སྟོན་པས་དྲི་བ་དེ་དག་གི་ལན་ལུང་མ་བསྟན་
པས་ལུང་མ་བསྟན་གྱི་ལྟ་བར་རྣམ་བཤད་ལས་གསུངས་སོ། །
སྡོམ། རྩ་ཤེས་ཊཱིཀ་ཆེན་གསུངས་ཚུལ་དེ་ལས་གཞན། །
གྲོལ་བདག་ལེགས་ལྡན་སངས་རྒྱས་ཉིད་ལ་གསུངས། །
གསེར་འཕྲེང་བདག་གམ་སེམས་ཅན་ཙམ་ལ་སྦྱར། །
རྩ་ཤེས་ཊཱིཀ་ཆེན་གྱི་གསུངས་ཚུལ་ནི། དེ་བཞིན་གཤེགས་པ་གྲོངས་
ཕན་ཆད་འབྱུང་མི་འབྱུང་གཉིས་ཀ་གཉིས་མིན་དུ་རང་བཞིན་གྱིས་
ཡོད་པ་དང་། ལྷ་འགའ་ཞིག་ཤི་ནས་སྐྱེ་བ་མཐོང་ཞིང་། འགའ་ཞིག་ལ་
མ་མཐོང་བས་མཐའ་དང་ལྡན་མི་ལྡན་གཉིས་ཀ་དང་། འགའ་ཞིག་ལ་
སྔོན་སྐྱེ་བ་མཐོང་བ་དང་། འགའ་ཞིག་ལ་མ་མཐོང་བས་རྟག་མི་རྟག་
གཉིས་ཀ་ཟེར། གཞན་འདྲ་ཡང་དེ་དག་རང་བཞིན་གྱིས་གྲུབ་པར་ལྟ་
བ་ལ་སྦྱར་བས་སྔ་མ་དེ་ལས་བཤད་ཚུལ་གཞན་ནོ། །རྗེ་བཙུན་པ་དང་
ཡིག་ཆ་རྙིང་པས་ཀྱང་། དེ་དག་ཏུ་བདེན་པར་ལྟ་བར་གསུངས་ལ།
བསོད་གྲཊ་པའི་སྤྱི་དོན་ལས། རང་ལུཊ་ལ་གང་ཟག་གི་བདག་འཛིན་
ཡིན་པའི་ཕྱིར་ན་ལུང་མ་བསྟན་དུ་སེམས་སོ། །ཞེས་གསུངས་སོ། །གྲོལ་
བའི་བདག་སློབ་དཔོན་ལེགས་ལྡན་གྱིས་སངས་རྒྱས་ཉིད་ལ་གསུངས་
པ་བཞིན་དུ་སངས་རྒྱས་བསྐྱངས་དང་། ཟླ་བས་ཀྱང་དེ་བཞིན་
གཤེགས་པར་སྦྱར་རོ། །གསེར་འཕྲེང་ལས། བདག་གི་ངོ་བོའི་སེམས་
ཅན་ལ་བྱ་ཡི་གྲོལ་བའི་བདག་ལ་བྱས་ན་རྒྱང་ཕན་ལ་མི་འགྲིག་གོ །

ཞེས་བདག་གམ་སེམ་ཅན་ཙམ་ཤི་ནས་འབྱུང་མི་འབྱུང་ལ་སྦྱར་རོ། །
སྡོམ། མཐའ་དང་མི་ལྡན་རྟག་དང་གྲོལ་བདག་འབྱུང༌། །
གྲངས་ཅན་ལ་བརྟེན་གཡོ་བའི་ལྟ་བ་གསུམ། །
ཟློག་ཕྱོགས་རྒྱང་འཕེན་ལ་བརྟེན་འདུ་བ་གསུམ། །
གསེར་འཕྲེང་མཐའ་ལྡན་མཐའ་ནི་ཕྱི་མའི་ཆར། །
མཛད་དེ་གྲངས་ཅན་པ་ལ་མཐའ་ལྡན་སྦྱར། །
བདག་དང་འཇིག་རྟེན་མཐའ་དང་མི་ལྡན་པ་དང་རྟག་པ་དང་།
གྲོལ་བདག་གྲོངས་(༧༢བ) ཕན་ཆད་འབྱུང་བར་ལྟ་བ་རྣམས་
ཅན་པ་ལ་བརྟེན་པ་གཡོ་བའི་ལྟ་བ་གསུམ་དང༌། དེའི་ཟློག་ཕྱོགས་
མཐའ་དང་ལྡན་པ་མི་རྟག་པ་གྲོངས་ཕན་ཆད་མི་འབྱུང་བར་ལྟ་བ་ནི་
རྒྱང་ཕན་ལ་བརྟེན་པ་འདུ་བའི་ལྟ་བ་གསུམ་དང་། གསེར་འཕྲེང་ལས།
ཚེ་འདིའི་རྣམ་ཤེས་ཕྱི་མར་འཇུག་པའི་ཆ་དང་ལྡན་པ་ལ་བཤད་ཅིང་།
ཞེ ས ་མ ཐ འ ་ལྡན ་གྱི ་མཐ འ་ནི་ཕྱི་མའི་ཆར་འཇུག་པ་ལ་མཛད་དེ།
གྲངས་ཅན་པ་ལ་མཐའ་ལྡན་སྦྱར་ཀྱང༌། སྔར་གྱི་རྣམ་བཤད་ཀྱི་སྦྱར་
ཚུལ་དང་མི་འགལ་ཏེ། གསེར་འཕྲེང་ལས། འཇུག་ཆ་ལ་མཐའ་དང་།
སྔ་མས་ཟད་པ་ལ་མཐར་བྱས་པས་སོ། །འོ་ན་གཉིས་ཀ་གྲངས་ཅན་པ་
ལ་སྦྱོར་བར་ཐལ། དང་པོ་སྦྱོར་བ་གང་ཞིག །གཉིས་པ་སྦྱོར་བའི་ཕྱིར་
ན་མ་ཁྱབ་ཟེར་དགོས་སམ་དཔྱད།
སྡོམ། གཅེར་བུ་བ་དག་བུམ་པའི་གནས་སྐབས་ནི། །
ཞིག་ཀྱང་རང་བཞིན་མི་འཇིག་སྨྲ་བའི་ཕྱིར། །
དགག་སྒྲུབ་ཆ་མཉམ་བཀྲམ་པའི་ལྟ་བ་གསུམ། །

གཅེར་བུ་པ་དག་བུམ་པའི་གནས་སྐབས་ནི་ཞིག་ཀྱང་རང་བཞིན་
མི་འཇིག་ཅེས་སྨྲ་བའི་ཕྱིར། དགག་སྒྲུབ་ཆ་མཉམ་པར་བཀྲམ་པའི་ལྟ་
བ་གསུམ་དེ་ལ་སྦྱར་རོ། །
སྡོམ། གནས་མ་བུར་བརྟེན་ཟློག་ཕྱོགས་བཅུམ་པ་གསུམ། །
བདག་འཛིན་མིན་ཡང་ཁྱད་གཞི་བཏགས་བདག་ལ། །
བརྟེན་ཕྱིར་ཁྱད་ཆོས་འཛིན་པ་ལོག་ཞུགས་སོ། །
གནས་མ་བུར་བརྟེན་པ་གཉིས་ཀའི་ཟློག་ཕྱོགས་བཅུམ་པ་གཉིས་
མིན་དུ་ལྟ་བ་གསུམ་མོ། །བྱེ་བྲག་པར་བརྟེན་པ་ལུས་སྲོག་རྫས་གཅིག་
ཏུ་ལྟ་བ་དང་། གྲངས་ཅན་ལ་བརྟེན་པ་རྫས་ཐ་དད་པར་ལྟ་བའོ། །
འདི་དག་བདག་འཛིན་མིན་ཡང་ཁྱད་གཞི་མུ་སྟེཊཔས་བཏགས་པའི་
བདག་ལ་བསམ་པའི་དེ་ལ་བརྟེན་པའི་ཕྱིར། དེའི་ཁྱད་ཆོས་རྟག་པ་
སོགས་སུ་འཛིན་པའང་ལོག་ཞུགས་སོ། །ཡིག་ཆ་གཞན་དུ་བདག་དང་
འཇིག་རྟེན་མི་རྟག་པ་ཡིན་མིན་(༧༣ན) སོགས་རྩོད་ཚུལ་མང་ངོ་། །ལྟ་
ངན་རེ་གཉིས་བཅུ་བཞིར་བསྡུ་ཚུལ་སོགས་སྤྱི་དོན་རོལ་མཚོར་གསལ་
བས་དེར་བལྟ་བར་བྱའོ། །
སྡོམ། རྣམ་མཁྱེན་ཤེས་མཚན་སྟོན་བྱེད་གཞུང་ཚིག་དེར། །
དེ་བཞིན་ཉིད་ཀྱི་ཆོས་བརྟེན་ཞེས་གསུངས་སོ། །
བརྗོད་དང་ཤེས་མཛད་མངོན་སུམ་མཛད་གསུམ་དོན། །
ཁ་ཅིག་ཐོས་བསམ་སྒོམ་གསུམ་དབང་བྱས་ཟེར། །
ཡང་ན་ཉན་ཐོས་བྱང་སེམས་སངས་རྒྱས་གསུམ། །
ཡང་ན་གདུལ་བྱ་སྤྱི་ལ་བརྗོད་མཛད་ཅིང༌། །
སྨིན་པ་རྣམས་ལ་སྒོམ་པའི་ཤེས་པར་མཛད། །

རྣམ་གྲོལ་གདུལ་བྱས་མངོན་སུམ་མཐོང་མཛད་དོ། །
འདིར་བསྟན་ལམ་ཤེས་ཀྱི་ཤེས་མཚན་བཅུ་དྲུག་གི་ཡུལ་ཕལ་ཆེར་
སྟོང་ཉིད་ཡིན་ལ། རྣམ་མཁྱེན་གྱི་ཤེས་མཚན་སྟོན་བྱེད་རྩ་བའི་གཞུང་
ཚིག་དེར། དེ་ནི་ཉིད་ཀྱི་ཆོས་བརྟེན་ནས། ཞེས་སོགས་ཀྱིས་དེ་བཞིན་
གཤེགས་པ་དེ་ནི་རང་ཉིད་ཀྱི་རྒྱུའི་ཆོས་རྣམ་མཁྱེན་སྦྱོར་བའི་ཡུམ་ལ་
བརྟེན་ནས་མཐོང་ཆོས་ལ་བདེ་བར་གནས་པ་དང་། རྒྱུ་ཡུམ་ལ་གུས་
པས་མཛད་པ་སོགས་སངས་རྒྱས་ཀྱི་སའི་ཡུལ་བཅུ་དྲུག་ཡུལ་དུ་བྱེད་
པའི་སྦྱོར་བ་གསུངས་སོ། །དེའི་ནང་ནས་བརྗོད་དང་ཤེས་མཛད་
མངོན་སུམ་མཛད་གསུམ་གྱི་དོན་ནི། ཁ་ཅིག་གིས། རིམ་བཞིན་ཐོས་
བསམ་སྒོམ་གསུམ་གྱི་དབང་དུ་བྱས་ཟེར། འདི་བུད་དྷ་ཤྲཱི་ཡིན་པར་ཉ
ཊཱིཀ་གསུངས། ཡང་ན་སྣང་བ་གཉིས་ལྟར་ཉན་ཐོས་ཡུམ་གྱིས་ཕྱོགས་
གཅིག་ལ་ཞུགས་པ་ལ་གཞི་ཤེས་སྐྱེད་པ་ལ་དགོངས་ནས་ཕུང་པོ་ལྔ་
བདེན་པའི་སྟོང་པ་ཉིད་དུ་བརྗོད་པ་དང༌། རྣམ་མཁྱེན་གྱི་ཆེད་དུ་བྱ་
བར་ཞུགས་པ་བྱང་སེམས་ལ་ལམ་ཤེས་སྐྱེད་པར་དགོངས་ནས་ཤེས་
པར་མཛད་པ་དང་། མཐར་སྟོང་ཉིད་མངོན་དུ་བྱས་པའི་སངས་རྒྱས་
ལ་རྣམ་མཁྱེན་སྐྱེད་པར་དགོངས་ནས་མངོན་སུམ་དུ་མཛད་པ་གསུམ་
དང་། ཡང་ན་གདུལ་བྱ་འཁོར་དུ་བསྡུས་པ་སྤྱི་ལ་བརྗོད་པར་མཛད་
ཅིང་རྒྱུད་སྨིན་པ་རྣམས་སྒོམ་པས་ཤེས་པར་མཛད་པ་དང་། རྣམ་པར་
གྲོལ་བའི་གདུལ་བྱས་མངོན་སུམ་དུ་མཐོང་(༧༣བ) བར་མཛད་དོ། །
ཞེས་སྦྱར་རོ། །
སྡོམ། བསམ་མི་ཁྱབ་སོགས་བཅུ་དྲུག་ཅི་རིགས་ཀྱིས། །

ཐེག་དམན་ལས་འཕགས་ཆ་བཞག་ལམ་ཤེར་ཕྱིན། །
སེམས་དཔའི་ཁྱད་མཚན་སྦྱོར་བའི་མཚན་ཉིད་དོ། །
བསམ་མི་ཁྱབ་སོཊ་ཆོས་བཅུ་དྲུག་ཅི་རིགས་ཀྱིས་ཐེག་དམན་ལས་
ཁྱད་པར་དུ་འཕགས་པའི་ཆ་ནས་བཞག་པའི་འདིར་བསྟན་ལམ་ཤེར་
ཕྱིན་དེ། འདིར་བསྟན་སེམས་དཔའི་ཁྱད་མཚན་སྦྱོར་བའི་མཚན་ཉིད་
དོ། །འདིར་དངོས་སུ་བསྟན་པའི་ཁྱད་མཚན་བཅུ་དྲུག་གང་རུང་ལ་
ཐེག་ཆེན་རྟོགས་རིགས་དགོས་ཀྱང་། སྤྱིར་ཐེག་ཆེན་གྱི་ལམ་ལ་དེ་བཅུ་
དྲུག་གང་རུང་དགོས་ཏེ། དེ་ལ་དགེ་བའི་བཤེས་གཉེན་གྱི་ཐབས་ཀྱིས་
ཡོངས་སུ་བཟུང་བ་སོགས་ཡིན་པས་ཁྱབ་པའི་ཕྱིར་རོ། །
སྡོམ། གཞན་ལ་ཕན་བདེ་སྐྱོབ་སོགས་བྱེད་པའི་ཆོས། །
བཅུ་གཅིག་ཆ་བཞག་འདིར་བསྟན་ལམ་ཤེར་ཕྱིན། །
འདིར་བསྟན་སེམས་དཔའི་བྱེད་མཚན་སྦྱོར་བ་སྟེ། །
དང་པོ་དགུ་དང་མཐའ་གཉིས་རིམ་པ་བཞིན། །
འགྲེལ་ཆེན་གཉིས་ལས་སྦྱོར་བ་གསུམ་དང་སྦྱར། །
འགྲེལ་ཆུང་གཞི་ཤེས་ཙམ་གྱི་ལྡོག་པ་ནས། །
གསུམ་ལས་མི་ནུས་ཕྱིར་ན་གོང་གསུམ་སྨོས། ། 
གླིང་ལ་རྣམ་པ་གསུམ་སོགས་གསེར་འཕྲེང་གསལ།
གཞན་ལ་ཕན་བདེ་སྐྱོབ་སོཊ་བྱེད་པའི་ཆོས་བཅུ་གཅིག་གང་རུང་
གིས་ཆ་ནས་བཞག་པའི་འདིར་བསྟན་ལམ་ཤེར་ཕྱིན་དེ། འདིར་
བསྟན་སེམས་དཔའི་བྱེད་མཚན་སྦྱོར་བའི་མཚན་ཉིད་དོ། །དེ་བཅུ་
གཅིག་གི་དང་པོ་དགུ་དང་། མཐའི་གཉིས་རིམ་པ་བཞིན་དུ་འགྲེལ་
ཆེན་སྣང་བ་གཉིས་ལས་མཁྱེན་གསུམ་གྱི་སྦྱོར་བ་གསུམ་དང་སྦྱར་ལ།

འགྲེལ་ཆུང་དུ་གཞི་ཤེས་ཙམ་གྱི་ལྡོག་པ་ནས་བྱེད་པ་དང་པོ་གསུམ་
ལས་མི་ནུས་པའི་ཕྱིར་ན་གོང་མ་གསུམ་ཙམ་གཞི་ཤེས་ཀྱི་བྱེད་མཚན་
དུ་སྨོས་སོ། །གླིང་ལ་སྲིད་ཞིའི་མཐའ་གཉིས་ཆད་པས་མི་གནས་པའི་
མྱང་འདས་ལ་རིན་པོ་ཆེའི་གླིང་དང་། དེ་ཐོབ་པའི་ཐབས་མ་རིག་
པས་སྒྲིབ་པ་རྣམས་ལ་སྣང་བར་བྱེད་བ་སྣང་བ་གླིང་དང་། དེ་ཐོབ་
པར་བྱེད་པ་པོ་ལ་དེད་དཔོན་གླིང་སྟེ་རྣམ་པ་གསུམ་སོགས་གསེར་
འཕྲེང་ན་གསལ་ལོ། །
སྡོམ། མཚན་གཞིའི་སྦྱོར་བའི་དོན་ནི་ཤེས་ཁྱད་བྱེད། །
གསུམ་གྱིས་མཚོན་པ་ལས་སྒྲུབ་ཀྱིས་བསྟན་པའི། །
སྦྱོར་བའི་དངོས་ཉིད་སེམས་དཔའི་ཡེ་ཤེས་སོ། །
གཞི་ཤེས་སྦྱོར་གཞི་གསུམ་གྱིས་མཚོན་ནམ་དཔྱད། །
དགོས་ཏེ་རྩོད་སྤོང་དོན་ཡང་འདི་ཡིན་ནོ། །
མཚན་གཞིའི་སྦྱོར་བའམ་ངོ་བོ་ཉིད་མཚན་གྱི་དོན་ནི། ཤེས་ཁྱད་
བྱེད་གསུམ་གྱིས་མཚོན་པས་(༧༤ན) ལས་སྒྲུབ་ཀྱིས་བསྟན་པའི་སྦྱོར་
བའི་ངོ་བོ་ཉིད་སེམས་དཔའི་ཡེ་ཤེས་སོ། །འདིར་བསྟན་གཞི་ཤེས་སྦྱོར་
བའམ་ངོ་བོ་ཉིད་མཚན་བཞི། ཤེས་ཁྱད་བྱེད་གསུམ་གྱིས་མཚོན་ནམ་
དཔྱད་དགོས་ཏེ། ཡིག་ཆའི་རྩོད་སྤོང་དུ་དེའི་རྟོགས་རིགས་གང་རུང་
ཉན་རང་ལ་མེད་པར་ཐལ། འདོད་པའི་ཕྱིར་ན་མ་ཁྱབ། ཅེས་པའི་
དོན་ཡང་དེ་བཞི་ཤེས་ཁྱད་བྱེད་གསུམ་གྱི་མཚོན་པས་ལས་སྒྲུབ་ཀྱིས་
བསྟན་ཀྱང་། དེའི་ཁྱད་མཚན་དང༌། ཁྱད་མཚན་གྱིས་དེ་མཚོན་ཚུན་
དངོས་སུ་མ་བསྟན་པ་འདི་ཤེས་ཆེད་ཡིན་ནོ། །

སྡོམ། འདི་བཞིའང་གཞུང་གི་དངོས་བསྟན་ཟིན་བྱེད་གཙོ། །
འདིར་བསྟན་མཚན་ཉིད་གོ་གཅིག་ཚོགས་ལམ་ནས། །
རྒྱུན་མཐའི་བར་རོ་གཞན་དུ་རྒྱལ་བར་འབྱུང༌། །
ངོ་བོ་ཉིད་མཚན་འདི་བཞི་འང་གཞུང་གི་དངོས་བསྟན་ཟིན་བྱེད་
གཙོ་བོར་གསུངས་ཞེས་བཞི་ག་རང་བཞིན་གྱི་དབེན་པ་ལ་སྦྱར་རམ།
ཡང་ན་ཐ་མ་ཤེས་སྒྲིབ་ཀྱིས་དབེན་པར་གསུངས་པས་ཡིན་པར་དཔྱད།
འདིར་བསྟན་མཚན་ཉིད་གོ་གཅིག་ཚོགས་ལམ་ནས་རྒྱུན་མཐའི་བར་
རོ། །གཞན་དུ་སྟེ་སྤྱིར་མདོའི་དངོས་བསྟན་ལྟ་བུའི་མཚན་ཉིད་དང་པོ་
གསུམ་རྒྱལ་བ་སངས་རྒྱས་པར་ཡང་འབྱུང་ངོ་། །བྱང་སེམས་ཀྱི་ལམ་
ལ་མཚན་ཉིད་བཞི་ཡིན་པས། ཁྱབ་པ་དོན་བདུན་ཅུའི་མཚན་ཉིད་
ཀྱིས་ཤེས་སོ། །
སྡོམ། ཐར་ཆ་ནས་བཟུང་རྒྱུད་ལ་སྐྱེ་རིམ་ལ། །
གྲངས་མེད་གསུམ་གྱི་ཐོག་མ་ངོས་གཟུང་སྟེ། །
རྒྱན་གྱི་ཆེད་བྱའི་གདུལ་བྱ་ངོས་འཛིན་དང༌། །
དེ་ནས་སྨིན་བྱེད་ལམ་གྱི་སྐྱེ་རིམ་དང༌། །
མངོན་རྟོགས་ཁྱད་པར་ཅན་གྱི་སྐྱེ་རིམ་གསུམ། །
དང་པོ་སྔར་བཤད་མཁྱེན་གསུམ་རྣམ་པ་དང་། །
མཚན་ཉིད་བཞི་སོགས་བསྒོམས་མཐུས་འགའ་ཞིག་ལ། །
ཐར་ཆ་གྲངས་མེད་ཚོགས་དང་མཉམ་འབྱུང་སྟེ། །
དད་དང་དྲན་པར་མཁས་ཕྱིར་མི་ལྡོག་ཅིང༌། །
བརྩོན་འགྲུས་མཁས་པས་འཇུག་སེམས་བསྐྱེད་ཕྱིར་དང༌། །
ཏིང་འཛིན་ཤེས་རབ་མཁས་ཕྱིར་ལྟ་བ་ཡི། །

དཔྱད་པ་རྫོགས་ཕྱིར་རོ། །
གཉིས་པ། ཐར་ཆ་ནས་བཟུང་སྟེ་རྒྱུད་ལ་སྐྱེ་རིམ་ལ། གྲངས་མེད་
གསུམ་གྱི་ཚོགས་བསགས་པའི་ལམ་གྱི་ཐོག་མ་ངོས་བཟུང་སྟེ་དེའི་སྒོ་
ནས་རྒྱན་གྱི་ཆེད་དུ་བྱ་བའི་གདུལ་བྱ་ངོས་འཛིན་པ་དང་། དེ་ནས་རྒྱུ་
སྨིན་བྱེད་ལམ་གྱི་སྐྱེ་རིམ་དང༌། མངོན་རྟོགས་ཁྱད་པར་ཅན་གྱི་སྐྱེ
རིམ་བཤད་པ་གསུམ། དང་པོ་ནི། སྔར་བཤད་པའི་མཁྱེན་གསུམ་གྱི་
རྣམ་པ་དང་། (༧༤བ) མཚན་ཉིད་བཞི་སོགས་སྒོམ་པའི་མཐུས་དབང་
རྣོན་འགའ་ཞིག་ལ་ཐེག་ཆེན་གྱི་ཐར་པ་ཆ་མཐུན་སྐྱེ་བ་དང་། བསྐལ་
ཆེན་གྲངས་མེད་གསུམ་གྱི་ཚོགས་ཀྱི་མགོ་རྩོམ་པ་དང་། གཉིས་ཀ་དུས་
མཉམ་དུ་འབྱུང་སྟེ། རྒྱན་གྱི་ཆེད་དུ་བྱ་བའི་གདུལ་བྱ་དབང་པོ་རྣོ་
བརྟུལ་གཉིས་སོཊ་ཐེག་ཆེན་རིགས་ངེས་ཕལ་ཆེར་གྱིས་ཐེག་ཆེན་ཚོཊ་
ལམ་གྱི་སྔོན་ནས་སངས་རྒྱས་སོགས་ཐེག་ཆེན་གྱི་ལམ་འབྲས་དོན་
དམ་པར་མེད་ཀྱང་ཐ་སྙད་དུ་ཐབས་ཤེས་ཁྱད་པར་ཅན་ལས་འབྲས་
བུ་སྐུ་གསུམ་འབྱུང་ཚུལ་དཔྱིས་ཕྱིན་པར་ཤེས་ནས་ཡིད་ཆེས་ཀྱི་དད་
པ་སྐྱེས་པས་དད་པ་ལ་མཁས་པ་དང་། ཐ་སྙད་དུ་བསམ་པ་ཕུན་
ཚོགས་སེམས་བསྐྱེད་ཀྱི་དམིགས་རྣམ་ཡང་ཡང་དྲན་ཏེ། དེ་ལམ་གྱི་རྩ་
བར་ཤེས་པས་དྲན་པར་མཁས་པའི་ཕྱིར། ཐེག་ཆེན་ལ་འདུན་པ་
བརྟན་པ་དང་གོམས་པའི་སྟོབས་ཆེ་བས་ཐེག་ཆེན་ལས་མི་ལྡོག་ཅིང་།
ཉམས་ལེན་གང་གི་ཚེ་ཡང་ཕྱིན་དྲུག་རེ་རེའི་ནང་དུ་དྲུག་དྲུག་ཚང་
བར་ཉམས་སུ་ལེན་ཚུལ་ཤེས་ནས། དེ་ལྟར་སློབ་ལ་བརྩོན་འགྲུས་ལ་
མཁས་པའི་འཇུག་སེམས་བསྐྱེད་པའི་ཕྱིར་དགེ་བ་གོང་འཕེལ་དུ་འགྲོ་

བ་དང་། འཁོར་གསུམ་མི་དམིགས་པར་རྟོགས་པའི་ཏིང་ངེ་འཛིན་
དང་། ཇི་ལྟ་ཇི་སྙེད་ཀྱི་ཆོས་རྣམས་སྒྱུ་མ་ལྟར་ཤེས་པའི་ཤེས་རབ་ལ་
མཁས་པའི་ཕྱིར་ན་ལྟ་བ་ཡི་དཔྱད་པ་རྫོགས་པའི་ཕྱིར་རོ། །འདི་ནི་
བཟང་བའི་ཁྱད་པར་སྟེ། ཐེག་བསྡུས་ལས། བཟང་དང་སྨོན་པའི་
སྟོབས་ཅན་དང༌། །འདུན་བརྟན་ཁྱད་པར་འགྲོ་བ་ཡིས། །བྱང་ཆུབ་
སེམས་དཔའ་གྲངས་མེད་གསུམ། །ཀུན་ཏུ་རྩོམ་པ་(༧༥ན) མཛད་པ་
ཡིན། །ཞེས་པའི་ཁྱད་པར་བཞི་ལྡན་ཡིན་པའི་ཕྱིར་རོ། །
སྡོམ། དེ་ལས་དང་པོ་གཉིས། །
ཐེག་ཆེན་འཇུག་སྒོའི་སྔོན་འགྲོ་དངོས་གཞི་སྟེ།
དེ་ནས་གསུམ་པས་སྤྱོད་པ་སྤྱི་བསླབ་དང༌། །
ཕར་ཕྱིན་མཐའ་གཉིས་སློབ་ཚུལ་མཐའ་གཉིས་སོ། །
མདོ་ཡི་ཚིག་ཟིན་དད་སོགས་ཆུང་འབྲིང་དང༌། །
དབང་བོ་རྟུལ་འབྲིང་ཉན་རང་ལ་ཡིན་ཕྱིར། །
བྱང་སེམས་མིང་གིས་བཏགས་ནས་གསུངས་པ་ལས། །བྱང་སེམས་ཉིད་ལ་རིགས་ཅན་གསུམ་འདོད་འཁྲུལ།
ལྔ་པོ་དེ་ལས་དང་པོ་གཉིས་ཀྱི་དང་པོ་དད་པ་ནི་ཐེག་ཆེན་འཇུག་
སྒོའི་སྔོན་འགྲོ་ཐུན་མོང་མ་ཡིན་པའི་སྐྱབས་འགྲོ་དང་། གཉིས་པས་
ཐེག་ཆེན་ལམ་གྱི་དངོས་གཞི་སེམས་བསྐྱེད་དང་། དེ་ནས་གསུམ་པ་
བརྩོན་འགྲུབ་མཁས་པས་རྒྱལ་སྲས་ཀྱི་སྤྱོད་པ་སྤྱི་ལ་བསླབ་ཚུལ་དང་།
ཕར་ཕྱིན་ཐ་མ་གཉིས་ལ། སློབ་ཚུལ་མཐའི་གཉིས་ལ་མཁས་པས་
བསྟན་པས་སོ། །མདོ་ཡི་ཚིག་ཟིན་དད་སོགས་ཆུང་འབྲིང་དང་།

དབང་པོ་རྟུལ་འབྲིང་ཉན་རང་ལ་བྱེད་པ་ཡིན་པའི་ཕྱིར་མདོར་བྱང་
ཆུབ་སེམས་ཀྱི་མིང་གིས་བཏགས་ནས་གསུངས་པ་ལས། ལ་ལས་བྱང་
སེམས་ཉིད་ལ་རིགས་ཅན་གསུམ་འདོད་པ་འཁྲུལ་ལོ། །
སྡོམ། ཁ་ཅིག་རྩ་བར་བཤད་པའི་རྣོ་རྟུལ་ཡང༌། །
ཐེག་དམན་ལ་འདོད་མི་རིགས་དེ་གཉིས་ནི། །
རྫོགས་བྱང་དོན་དུ་གཉེར་བར་མཚུངས་པ་ལ། །
རྣོ་རྟུལ་དབང་གིས་དཀའ་སླ་གསུངས་ཕྱིར་རོ། །
བུ་ཉ་སོགས་ཁ་ཅིག་གིས་རྩ་བར་བཤད་པའི་རྣོ་བརྟུལ་གཉིས་ཀྱི་
རྟུལ་པོ་ཡང་ཐེག་དམན་ལ་འདོད་པ་མི་རིགས་ཏེ། འགྲེལ་པར་དེ་ལྟ་
མོད་ཀྱི་ཞེས་དང་། གསེར་འཕྲེང་ལས། ཁྱད་པར་སྟོན་པ་ནི། ཐེག་ཆེན་
གྱི་དད་སོགས་ལྔ་སྤྱིར་སྦྱིན་པ་ནས་རྣམ་མཁྱེན་གྱི་བར་བསྐྱེད་པ་དང་།
བྱེ་བྲག་ཏུ་ཡུལ་ལྔ་ལ་མཁས་པ་དེ་ལྟ་མོད་ཀྱི་ཞེས་དེ་དག་གི་རྣོ་བརྟུལ་
གཉིས་ཀྱིས་རྫོགས་བྱང་དོན་དུ་གཉེར་བར་མཚུངས་པ་ལ། དད་པ་ལ་
སོཊ་པའི་རྣོ་བརྟུལ་གྱི་དབང་གིས་རྫོགས་བྱང་ཐོབ་དཀའ་སླ་གསུངས་
པའི་ཕྱིར་རོ། །རྟོགས་དཀའི་སྣང་བ་ལས། སྤྱིར་ཐེག་ཆེན་ཐར་ཆ་ལ་
ཉན་ཐོས་ཀྱི་རིཊ་ཅན་རྫོགས་བྱང་དུ་སེམས་བསྐྱེད་པའི་རྒྱུད་ཀྱི་ཐར་
ཆ་དང་། རང་རྒྱལ་རིགས་ཅན་རྫོགས་བྱང་དུ་(༧༥བ) སེམས་བསྐྱེད་
པའི་རྒྱུད་ཀྱི་ཐར་ཆ་དང་། ཐེག་ཆེན་གྱི་རིགས་ཅན་ཐེག་ཆེན་དུ་
སེམས་བསྐྱེད་པའི་རྒྱུད་ཀྱི་ཐར་ཆ་གསུམ་ཡོད་ལ། གསུམ་པ་ལ་ཡང་
ཐེག་ཆེན་གྱི་རིགས་ཅན་གྱི་དབང་པོ་རྣོ་འབྲིང་རྟུལ་གསུམ་ནི། གསུམ་
པའི་དབྱེ་བ་བྱས་ནས་རྫོགས་བྱང་ཐེག་པ་གཞན་གྱི་བར་མ་ཆོད་པར་

རྟོགས་པར་སླ་བ་རྣོན་པོ་དང༌། དཀའ་བ་རྟུལ་བ་དང་། སྔ་མ་ལས་
དཀའ་ཞིང་ཕྱི་མ་ལས་སླ་བ་འབྲིང་དུ་བྱས་ལ། ཤུགས་ལ་འཕངས་པ་
ཡང་སྔར་གྱི་ཆུང་འབྲིང་དེ་ཡིན་གྱི། ཉན་རང་གི་ཐར་ཆ་ལ་བྱས་ན་
མདོ་དང་འགལ་བསྟན་བཅོས་དང་འགལ། འགྲེལ་པའི་ཚིག་དོན་ལ་
མ་བཞུགས་པའི་སྐྱོན་གསུམ་གསུངས་ཚུལ་ཡ་མཚན་པས་དེར་ལྟོས།
གསེར་འཕྲེང་ལས། ཉི་སྣང་གི་དགོངས་པས། ཐེག་ཆེན་ལ་བཞེད་དེ།
དེ་གསུམ་ལ་མདོ་སྦྱར་ཟིན་པའི་མཐར་དེ་དག་གི་རྟགས་ཡུམ་ལ་མི་
སྐྲག་པ་སོཊ་གསུངས་པས་སོ། །ཞེས་གསུངས་སོ། །
སྡོམ། ཁ་ཅིག་རྣོ་རྟུལ་གཉིས་སུ་མ་ངེས་ཏེ། །
འབྲིང་པོའོ་ཟེར་ཡང་དེ་ནི་རྟུལ་པོས་བསྡུས། །
ཁ་ཅིག་གིས་རྣོ་རྡུལ་གཉིས་སུ་མ་ངེས་ཏེ། འབྲིང་པོ་ཟུར་དུ་བྱ་
དགོས་པའི་ཕྱིར་ཟེར་ཡང་སྐྱོན་མེད་དེ། དེ་ནི་རྟུལ་པོར་བསྡུས་པའི་
ཕྱིར་རོ། །
སྡོམ། དད་སོགས་ལྔ་ལ་མཁས་པའི་རིགས་གནས་ཀྱི། །
ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི། །
རང་བཞིན་གྱི་ནི་དབང་རྣོན་ཆོས་མངོན་རྟོགས། །
འདི་ཡིས་དངོས་བསྟན་ཐར་པ་ཆ་མཐུན་དོན། །
གཞན་ནི་ཐབས་ཤེས་ཉི་ཚེས་ཟིན་པ་དང༌། །
རང་བཞིན་དབང་འབྲིང་དབང་རྟུལ་མངོན་རྟོགས་སོ། །
འདིར་བསྟན་དད་སོགས་ཡུལ་ལྔ་ལ་མཁས་པའི་རིགས་གནས་ཀྱི་
ཐབས་ཤེས་ཁྱད་པར་ཅན་གཉིས་ཀྱིས་ཟིན་པའི་རང་བཞིན་གྱིས་ནི་

དབང་རྣོན་གྱི་ཆོས་མངོན་རྟོགས་དེ། འདི་ཡི་དངོས་བསྟན་གྱི་ཐར་པ་
ཆ་མཐུན་(༧༦ན) གྱི་དོན་ནོ། །དངོས་བསྟན་གཙོ་བོ་ནི་རིགས་ངེས་རྒྱུད་
ཀྱི་དེ་དགོས་སོ། །སྤྱིར་བྱང་སེམས་ཐམས་ཅད་དད་སོགས་ལྔ་ལ་མཁས་
དགོས་པས། འདིར་བསྟན་སྦྱར་དགོས་སོ། །བསོད་གྲགས་པས། དམན་
ལམ་དུ་ལྟུང་ངེས་ཀྱི་བྱང་སེམས་ཀྱི་ཐར་ཆ་ཡང་ཐབས་ཤེས་ཁྱད་པར་
ཅན་གྱིས་ཟིན་པས། རྣམ་མཁྱེན་རང་རྒྱུད་ལ་སྐྱེད་པར་མཁས་པའི་
ལམ་ཡིན་པ་དག་གསུངས་ཀྱང༌། ཡིག་ཆར་བཀག་པ་ལྟར། རྗེ་བཙུན་
པས། དེར་མ་ཟད་དགྲ་བཅོམ་པ་སྔོན་སོང་གི་བྱང་སེམས་ཡང་རྣམ་
མཁྱེན་རང་རྒྱུད་ལ་སྐྱེད་པར་མཁས་པ་མ་ཡིན་པར། མདོ་སྡེ་རྒྱན་ལས།
མྱ་ངན་འདས་ལ་མངོན་དགའི་ཕྱིར། །ཞེས་སོགས་ཀྱིས་བསྒྲུབ་ཀྱང་།
བསོད་གྲགས་པས། དེ་འདྲའི་ས་བཅུ་པ་སོགས་དེ་མ་ཡིན་པར་ཐལ་
བས་བཀག་པ་ལེགས། རང་རྒྱུད་ལ་ཞེས་པ་ཚོགས་ལམ་གྱི་དུས་སུ་
བདག་གཞན་བརྗེ་མི་ནུས་པས་ཡིན་པར་གསེར་འཕྲེང་ལས་གསུངས་
སོ། །གཞན་རང་རྒྱལ་དང་ཉན་ཐོས་ཀྱི་ཐར་ཆའི་མཚན་ཉིད་ནི་ཐབས་
ཤེས་ཉི་ཚེས་ཟིན་པའི་རང་བཞིན་གྱི་དབང་འབྲིང་དང༌། དབང་རྟུལ་
གྱི་ཆོས་མངོན་རྟོགས་ཞེས་སྦྱར་བས་སོ། །
སྡོམ། ཐར་པའི་ཆ་ལ་ཕན་ཕྱིར་ཐར་ཆ་སྟེ། །
ལུས་རྟེན་སེམས་རྟེན་གཉིས་ནི་སེམས་བསྐྱེད་བཞིན། །
རྒྱན་བརྟེན་ཡུལ་ལྔ་གང་རུང་རྟོགས་དགོས་ཀྱི། །
ཐེག་ཆེན་རིགས་ཅན་དེ་ནི་བསྟན་བཅོས་འདིའི། །
ཆེད་དུ་བྱ་བའི་གདུལ་བྱའི་དོན་གསུངས་ཤིང༌། །

སྒྲ་བཤད་ནི། ཐར་པ་མྱང་འདས་ཀྱི་ཆ་ལ་ཕན་པའི་ཕྱིར་ན་ཐར་ཆ་
སྟེ། ལུས་རྟེན་འགྲོ་བ་རིགས་དྲུག་དང་། ཁམས་གསུམ་གྱི་རྟེན་ཡོད་
མེད་ཐེག་དམན་ལ་དཔྱད།
པ། གཙོ་ཆེ་བ་ཡིན་ནམ་དཔྱད་དེ། འདི་ལས་བཅུ་གཅིག་ཡོད་པའི་
ཕྱིར་རོ། །རྒྱན་ལ་བརྟེན་ནས་ཡུལ་ལྔ་གང་( ༧༦བ) རུང་དེ་དང་དེ་
རྟོགས་དགོས་ཀྱི་ཐེག་ཆེན་གྱི་རིགས་ཅན་དེ་ནི་བསྟན་བཅོས་རྒྱན་
འདིའི་ཆེད་དུ་བྱ་བའི་གདུལ་བྱའི་དོན་དུ་ཡིག་ཆར་གསུངས་ཤིང་
འདིའི་ཡུལ་ཅན་དད་སོགས་ལྔ་དང་མཁས་བྱའི་ཡུལ་ལྔ་མི་འདྲ་སྟེ།
གསེར་འཕྲེང་ལས། མཁས་པ་ཡིན་ནོ། །གང་ལ་ན་ཡུལ་རྣམ་པ་ལྔ་ལའོ།།
དེ་དག་ཀྱང་སངས་རྒྱས་དང་སོགས་པས་ཞེས་པ་ནས། · གང་ན་ཡིད་
ཆེས་པའི་དད་པ་དང་། ཞེས་གང་ལ་མཁས་པའི་ཡུལ་དང་། གང་
མཁས་པའི་ཡུལ་ཅན་སོ་སོར་བྱས་པའི་ཕྱིར་རོ། །དེ་དང་དེ་ཞེས་པ་
ཡུལ་ལྔ་གང་རུང་དེ་རྟོགས་པ་དང༌། དེ་རྟོགས་དགོས་གང་རུང་ཞེས་
པ་ཡིན་ནོ། །སྦྱོར་ལམ་པ་སོགས་རྒྱན་གྱི་ཆེད་དུ་བྱ་བའི་གདུལ་བྱར་
གསར་དུ་གྱུར་པའང་རྒྱན་ལ་བརྟེན་ནས་དེ་རྟོགས་པའི་བློ་སྐྱེས་པ་
ནཱ ནས་འཇོག་གོ །
སྡོམ། གདམས་དང་རྗེས་བསྟན་གང་རུང་དབང་བྱས་ན། །
དེར་གྱུར་འཕགས་པ་ཡོད་གསུངས་དཔྱད་བྱ་སྟེ།
།བདེན་པ་མངོན་སུམ་མཐོང་ཚེ་ལུང་གི་ཆོས། ། ཿ ཿ
གཟིངས་དང་འདྲ་ཕྱིར་ཆེད་དུ་མི་བརྟེན་པས། །
རྒྱན་ལས་རྟོག་གེར་ཆེད་དུ་བརྟེན་པ་དང༌། །

དམ་བཅའ་གཞན་དུ་འགྱུར་ཕྱིར་མ་ངེས་དང༌། །
ཆོས་ཀུན་ཡུལ་དུ་མི་བྱེད་མ་ཁྱབ་དང༌། །
ཀུན་རྫོབ་ཙམ་ལས་དོན་དམ་མ་མཐོང་དང༌། །
སྤོབས་པ་ཡོངས་སུ་གཏུགས་པའི་སྐྱོ་བ་ཅན། །
འདི་ལྔ་སོ་སྐྱེ་ཁོ་ནར་སྦྱར་ཕྱིར་རོ། །
བློ་བརྟན་རྟོག་གེའི་གཞུང་ལ་སྦྱར་ཏེ་བཤད། །
ཡིག་ཆར། དེ་ཡན་ཆད་ནའང་གདམས་ངག་དང༌། རྗེས་བསྟན་
གང་རུང་དེའི་དོན་དུ་བསྟན་བཅོས་ལ་ཆེད་དུ་བརྟེན་པ ་ཡོད་པ།
བདུན་པ་མན་ཆད་དོན་སྤྱི་བརྒྱུད་པ་པ་དང༌། འབད་རྩོལ་རཊ་པ་ལ་
ལྟོས་པར་གསུངས་པས་འགྲུབ་ལ་གཉིས་ཀའི་དབང་དུ་བྱས་ན་མེད་
པར་གསུངས་པ་སྔར་ཐོབ་ཟིན་མི་ཉམས་པའི་ཆེད་དུ་ཉན་ན། མ་ཐོབ་
པའི་ཡོན་ཏན་གོང་མ་ཐོབ་ཕྱིར་ཟུར་དུ་ཉན་མི་དགོས་པའི་དོན་ཡིན་
ཞེས་(༧༧ན) གསུངས་མཁན་ཡོད་ཀྱང་། ཡིག་ཆའི་སྒྲུབ་བྱེད་ལ་ལྟོས་ན་
བདེན་བཞིའི་བླང་དོར་ལྟ་བུ་རྟོགས་ཟིན་མི་ཉམས་པ་དང་། མངོན་
སུམ་དུ་མ་མཐོང་བ་མཐོང་བའི་ཕྱིར་ཆེད་དུ་བརྟེན་པ་མེད་པའི་དོན་
དུ་བྱས་ན་འཕགས་པའི་ཁྱད་པར་བརྒྱད་དང་ཡང་འགྲིག་སྟེ། ཐེ་ཚོམ་
ལས་བརྒལ་བས་ཉམས་པའི་ཟིན་བྱེད་མི་དགོས་པའི་ཕྱིར། སྤྱིར་ཆེད་
དུ་བརྟེན་པའི་དོན་བདེན་པ་མངོན་སུམ་དུ་མཐོང་བའི་ཕྱིར་ཆེད་དུ་
བརྟེན་པ་ལ་བྱེད་པ། མདོ་རྒྱན་ལས། དོན་ཤེས་པ་ཡིས་ཆོས་རྣམས་
ཀུན། །སོགས་ཀྱིས་བདེན་པ་མངོན་སུམ་དུ་མཐོང་བའི་ཚེ་ལུང་གི་ཆོས་
ཆུའི་ཕ་རོལ་དུ་སོན་པའི་གཟིངས་དང་འདྲ་བའི་ཕྱིར། ཆེད་དུ་མི་

བརྟེན་པར་གསུངས་པས་དང་། ཡང་རྒྱན་ལས་རྟོག་པ་དང་གཏན་
ཚིགས་སོགས་རྟོག་གེར་ཆེད་དུ་བརྟེན་པ་དང་། སྔར་དམ་བཅའ་བྱས་
པ་ལས་གྲོགས་སོཊ་ཀྱི་དབང་གིས་གཞན་དུ་འགྱུར་བའི་ཕྱིར་མ་ངེས་
པ་དང་། ཆོས་ཀུན་བློ་ཡུལ་དུ་མི་བྱེད་པས་མ་ཁྱབ་པ་དང༌། ཀུན་རྫོབ་
ཙམ་ལས་དོན་དམ་མངོན་སུམ་དུ་མ་མཐོང་བ་དང་། སྤོབས་པ་ཡོངས་
སུ་གཏུགས་པའི་སྐྱོ་བ་ཅན་ཏེ། འདི་ལྔ་བྱིས་པ་ལ་ནི་བརྟེན་པར་
འདོད། །ཅེས་སོ་སྐྱེ་ཁོ་ནར་སྦྱར་བའི་ཕྱིར་རོ། །བློ་བརྟན་གྱིས་རྟོག་གེའི
ཞེས་པ་གཞུང་ལ་སྦྱར་ཏེ་བཤད་དོ། །རྗེ་བཙུན་པས་རྒྱན་གྱི་ཆེད་དུ་བྱ་
བའི་གདུལ་བྱ་ལ་ལམ་ཞུགས་དགོས་པར། འགྲེལ་པ་ལས། བྱང་ཆུབ་
སེམས་དཔའ་རང་དང་གཞན་གྱི་དོན་ཕུན་སུམ་ཚོགས་པ་བསྒྲུབ་པ་
ཅི་ལ་ཡང་མ་(༧༧བ) རག་པ་ཆས་པ་དག་ཁོ་ནས། ཞེས་དང༌། རྫོགས་
པའི་བྱང་ཆུབ་རྣོན་པོ་ཡིས། །ཞེས་སོགས་ཀྱིས་བསྒྲུབ་བོ། །
སྡོམ། གཉིས་པ་སྨིན་བྱེད་ལམ་ལ་དངོས་དང་ནི། །
མངོན་རྟོགས་གོ་རིམས་ལོག་རྟོག་སྤངས་པ་གཉིས། །
མཉམ་གཞག་ཤེས་རབ་སྒོམ་ཚུལ་སྔར་བཤད་ནས། །
རྗེས་ཐོབ་བརྩེ་སོགས་ཐབས་ཀྱི་རྟོགས་རིགས་རྣམས། །
འདིར་གསུངས་བསྡོམས་པས་སྦྱོར་ལམ་ཡོངས་རྫོགས་འགྱུར། །
གཉིས་པ་སྨིན་བྱེད་ཀྱི་ལམ་ལ་དངོས་དང་། མངོན་རྟོགས་དྲུག་གི་
གོ་རིམ་ལ་ལོག་རྟོག་སྤངས་པ་གཉིས། དང་པོ་ནི། བྱང་སེམས་སྦྱོར་
ལམ་པས་མཉམ་བཞག་སྐབས་སུ་ཤེས་རབ་ཀྱི་རྟོགས་རིགས་སྟོང་ཉིད་
རྟོགས་པའི་ལམ་སྒོམ་ཚུལ་སྔར་སྐབས་དང་པོར་བཤད་ནས། རྗེས་

ཐོབ་ཏུ་བརྩེ་བ་སྙིང་རྗེ་ཆེན་པོ་སོཊ་ཐབས་ཀྱི་རྟོགས་རིཊ་རྣམས་བཞི་
པ་འདིར་གསུངས་པ་གཉིས་ཀ་བསྡོམས་པས་སྦྱོར་ལམ་གྱིས་བསྡུས་
པའི་ཐབས་ཤེས་ཆ་ཚང་ཡོངས་སུ་རྫོགས་པར་འགྱུར་བ་ནི། ། རྩ་བར།
དྲོ་བ་རྣམས་ཀྱི་དམིགས་པ་འདིར། །ཞེས་འདི་སྒྲ་སྨོས་པའི་དགོངས་
པའོ། །དྲོ་བ་རྣམས་ཀྱི་ཞེས་པའི་རྣམས་ཀྱི་སྒྲ་གསེར་འཕྲེང་རྣམ་བཤད་
གཉིས་ཀར་དྲོད་གསུམ་ལ་སྦྱར་ཡང༌། ཉ་ཊཱིཀ་ལས། རྣམས་ཀྱི་སྒྲས་
མཚོན་པོས་རྩེ་མོ་སོགས་བཞིའི་དམིགས་པ་ནི། ཞེས་པ་ལྟར། བུ་སྟོན་
ཀྱང་བཞེད་པ་ལེགས་སོ།
སྡོམ། འདིར་ནི་རྩ་བའི་ཚིག་དང་སྒོ་བསྡུར་ཏེ། །
དྲོད་སོགས་སྤྱི་ལ་སྦྱར་ཡང་སྣང་བ་གཉིས། །
ཕྱེ་སྟེ་མཉམ་བྱམས་གཉིས་དང་ཕན་སོགས་གསུམ། །
ཕ་མའི་སེམས་སོགས་ལྔ་དང་དྲོད་གསུམ་སྦྱར། །
ཚིག་གསལ་སེམས་མཉམ་ཁོ་ནར་དྲོད་ཆུང་སྦྱར། །
སྡིག་ལས་ལྡོག་ཅིང་གཞན་དགོས་བསྔགས་བརྗོད་དང༌། །
སྦྱིན་སོགས་ལ་གནས་གཞན་འགོད་བསྔགས་པ་བརྗོད། །
ནང་སྟོང་ཉིད་ལ་གནས་སོགས་རྩེ་མོ་གསུམ།
བདེན་བཞིར་ཤེས་སྤོང་སོགས་བྱེད་གཞན་འགོད་དང༌། །
རྒྱུན་ཞུགས་འབྲས་སོགས་ཤེས་ཀྱང་མངོན་མི་བྱེད། །
མཐོང་སོགས་ལ་གནས་གཞན་འགོད་བཟོད་པ་གསུམ། །
སེམས་ཅན་སྨིན་དང་མངོན་ཤེས་སྐྱེད་པ་དང༌། །
རྣམ་མཁྱེན་བསྐྱེད་དེ་གཞན་འགོད་ཆོས་མཆོག་གསུམ། །
འགྲེལ་ཆུང་འདིར་ནི་རྩ་བའི་ཚིག་ཟིན་དང་སྒོ་བསྟུན་ཏེ། དྲོད་

སོགས་བཞི་རང་རང་གི་སྤྱི་ལ་སྦྱར་ལ་ཆུང་འབྲིང་ཆེ་གསུམ་སོ་སོར་མ་
སྦྱར་ཀྱང་། སྣང་བ་གཉིས་སུ་ཕྱེ་སྟེ་ཉི་སྣང་ལས། ཆོས་མཆོག་ལ་ཆེ་
འབྲིང་ཆུང་གསུམ་དངོས་སུ་སྦྱར་ནས། གཞན་གསུམ་ལ་དོན་གྱིས་
སྦྱར་ལ། རྒྱན་སྣང་དུ་དངོས་སུ་སྦྱར་ཚུལ་དེ་ཉིད་ལས། ཚེ་འདི་ཉིད་ལ་
སོགས་ཀྱིས་ཚེ་འདི་ཕྱི་ལ་སྦྱར་ཏེ། ཚེ་འདིར་གཞན་ལ་ཕན་པ་སྒྲུབ་
འདོད་པའི་མཉམ་པས་བཏང་སྙོམས་དང་། བྱམས་པའི་(༧༨ན) སེམས་
གཉིས་དང་། ཕྱི་མར་གཞན་ལ་ཕན་པར་འདོད་པ་ཕན་པ་དང་། ཁོང་
ཁྲོ་བ་མེད་པ་འཚེ་བ་མེད་པའི་སེམས་གསུམ་དང་། འདི་ཕྱི་གཉིས་
ཀར་ཕན་པར་འདོད་པ་ཕ་མའི་སེམས་སོགས་ལྔ་དང་། དྲོད་ཆུང་
འབྲིང་ཆེ་གསུམ་སྦྱར་ལ། ཚིག་གསལ་ལས། སེམས་མཉམ་པ་ཁོ་ནར་
དྲོད་ཆུང་ངུ་དང་། བཞི་འབྲིང་དང་། ལྔ་ཆེན་པོ་དང་། རྩེ་མོའི་སྡིག་པ་
ལས་ལྡོག་པ་ཆུང་ངུ་། དགེ་ལ་གནས་པ་འབྲིང་། བསྔགས་མཐུན་
གཉིས་ཆེན་པོ་དང་། བཟོད་པའི་བདེན་བཞི་ཤེས་པ་སོགས་ལ་སྦྱོར་བ་
ཆུང་ངུ་། བསྔགས་བརྗོད་འབྲིང་། མཐུན་པར་བྱེད་པ་ཆེན་པོ་དང་།
ཆོས་མཆོག་གི་མཁྱེན་གསུམ་གྱི་དབང་དུ་བྱས་ནས། གདུལ་བྱ་སྨིན་
གྲོལ་བྱེད་པ་གསུམ་ཆུང་འབྲིང་ཆེ་གསུམ་ལ་སྦྱར་བ་འགྲེལ་པའི་དོན་
དུ་གསུངས་སོ། །ཉ་ཊཱིཀ་ཏུ་ཡང༌། འགྲེལ་པའི་སྐབས་རྩེ་མོ་དང་བཟོད་
པ་གཉིས་དེ་ལྟར་སྦྱར་ནས་ཆོས་བཤེས་ཏེ་འགྲེལ་ཆུང་གི་དོན་དུ་སྣང་།
བརྟགས་ན་སྙིང་པོ་མེད་དོ། །ཞེས་གསུངས་ནས་ཆོས་མཆོག་ལ་སྨིན་པ་
དང་། བསྔགས་པ་དང་། མཐུན་པ་གསུམ་ཆུང་འབྲིང་ཆེ་བར་སྦྱར་རོ། །
བུ་སྟོན་ཀྱང་བར་པ་གཉིས་དེ་ལྟར་སྦྱར་རོ། །གསེར་གླིང་པས་དྲོད་རྩེ་

རང་ལུགས་དང་མཐུན་ཞིང་། བཟོད་མཆོག་རྟོགས་དཀའ་བྱང་ཆུབ་
སེམས་དཔའི་སྐྱོན་མེད་པ་ལ་ཞུགས་པ་དང་། འབྲས་བུ་དང་པོ་སོགས་
དང་། འཚང་རྒྱ་བ་ཉིད་ལ་སྦྱོར་བར་འདོད་པ་གསུམ་དང༌། ཆོས་
མཆོག་ལ་ཐེག་པ་གསུམ་ལ་སྨིན་པ་དང༌། བྱང་སེམས་ཀྱི་ལམ་ལ་སྦྱོར་
བ་ཕུན་(༧༨བ) སུམ་ཚོགས་པ་ཐམས་ཅད་ཀྱི་རབ་ཀྱི་མཐར་ཐུག་པར་
འདོད་པ་གསུམ་གསུངས་པ་གསེར་འཕྲེང་ལས་བརྟཊ་ན་འགྱུར་སྐྱོན་
དུ་སྣང་ངོ་གསུངས་སོ། །སྣང་བ་གཉིས་ལྟར་མདོ་དང་རྩ་བའི་དོན་
རང་སྡིག་པ་ལས་ལྡོག་ཅིང་། གཞན་དེ་ལ་འགོད་པ་དང་། གདུལ་བྱ་
གཞན་ལ་མ་བསྐུལ་བར་བདག་གིས་དེར་ཞུགས་པ་ལའང་ངག་གིས་
བསྔགས་པ་བརྗོད་པ་དང་། སེམས་ཀྱིས་དགའ་བས་མཐུན་པ་བསྐྱེད་
པ་ཆུང་ངུ་དང་། འདི་གསེར་འཕྲེང་དང་རྣམ་བཤད་ལྟར་ཡིན་ལ།
གཞན་ན་རང་གིས་བསྐུལ་ནས་ཞུགས་པ་ལ་བསྔགས་པ་དང་།
བསྐུལ་བར་ཞུགས་པ་ལ་མཐུན་པར་གསུངས་སོ། །རང་སྦྱིན་སོགས་ལ་
གནས་ནས་གཞན་དེ་ལ་འགོད་པ་དང་བསྔགས་པ་བརྗོད་པ་འབྲིང་
དང་། རྩ་བའི་སོགས་པས་རང་ནང་སྟོང་པ་ཉིད་སོགས་བཅུ་དྲུག་སྒོམ་
པར་གནས་པ་སོགས་ཆེན་པོ་སྟེ་རྩེ་མོ་གསུམ། རང་བདེན་བཞིར་ཤེས་
སྤོང་སོགས་བྱེད་པར་གནས་ནས་གཞན་དེ་ལ་འགོད་པ་སོགས་ཆུང་
ངུ་དང་། རང་རྒྱུན་ཞུགས་འབྲས་སོགས་ཤེས་ནས་མངོན་དུ་མི་བྱེད་
པར་གནས་སོགས་འབྲིང་དང་། རང་མཐོང་ལམ་སོགས་ཀྱི་རྒྱུན་ལ་
གནས་ནས་གཞན་དེ་ལ་འགོད་པ་སོགས་ཆེན་པོ་སྟེ་བཟོད་པ་གསུམ།
རང་སེམས་ཅན་སྨིན་པ་སོགས་ཆུང་ངུ་དང་། རང་མངོན་ཤེས་བསྐྱེད་

པ་སོགས་འབྲིང་དང་། རང་རྣམ་མཁྱེན་བསྐྱེད་ཅིང་། བག་ཆགས་ཀྱི་
མཚམས་སྦྱོར་བ་སྤོང་བ་སོགས་ལ་གནས་ནས་གཞན་དེ་ལ་འགོད་པ་
སོགས་ཆེན་པོ་སྟེ་ཆོས་མཆོག་གསུམ་མོ། །ཕྱི་(༧༩ན) མ་གཉིས་ཀྱི་འབྲིང་
སོགས་བཞི་སྨིན་བྱེད་སོགས་ཞེས་པའི་སོགས་པས་བསྡུས་སོ། །
སྡོམ། ཁ་ཅིག་རྩ་བར་སེམས་ཅན་དམིགས་པ་དང༌། །
བདེན་ཤེས་རྣམ་པར་གསུངས་ཀྱང་སློབ་དཔོན་གྱིས། །
བདེན་ཤེས་དམིགས་པར་བྱས་ཏེ་དམིགས་པ་ཡི། །
སེམས་ཅན་ཆད་པའི་ཕྱིར་ན་མི་འཐད་ཟེར། །
སློབ་དཔོན་རྩེ་མོ་བཞིན་དུ་གཞན་ལ་ཡང༌། །
སྦྱོར་གསུངས་ཕྱིར་ན་སེམས་ཅན་ཆད་པ་དང༌། །
བདེན་པ་དམིགས་པར་གསུངས་པའི་སྐབས་མེད་དོ། །
རྩོད་ཚུལ་འདི་ནི་སྤྱི་ལ་མི་རུང་ངམ་དཔྱད། །
ཁ་ཅིག །རྩ་བར་སེམས་ཅན་དམིགས་པ་དང་བདེན་བཞི་ཤེས་པ་
རྣམ་པར་གསུངས་ཀྱང་། སློབ་དཔོན་གྱིས་བདེན་བཞི་ཤེས་པ་
དམིགས་པར་བྱས་ཏེ། དམིགས་པ་ཡི་སེམས་ཅན་ཆད་པའི་ཕྱིར་ན་མི་
འཐད་ཟེར་བ་མི་རིགས་ཏེ། སློབ་དཔོན་གྱིས་རྩེ་མོར་གྱུར་པ་ལ་རང་
དང་གཞན་གྱི་རྟེན་གྱི་དབྱེ་བས་དམིགས་པ་དང་རྣམ་པ་དག་ཇི་ལྟ་བ་
དེ་བཞིན་དུ། ཞེས་རྩེ་མོ་བཞིན་དུ་གཞན་ལ་ཡང་སྦྱོར་བར་གསུངས་
པའི་ཕྱིར་ན་དམིགས་པ་སེམས་ཅན་ཆད་པ་དང་། བདེན་པ་བཞི་
དམིགས་པར་གསུངས་པས་རྩོད་པའི་གོ་སྐབས་ཤེས་ལྡན་ལ་མེད་དོ། །
རྩོད་ཚུལ་འདི་ནི་བཟོད་པ་ཙམ་ལས་སྦྱོར་ལམ་སྤྱི་ལ་མི་རུང་ངམ་སྟེ་

མིན་ནམ་དཔྱད།
སྡོམ། རང་ལུགས་གཅོ་བོར་ཐབས་ཆས་ཁྱད་པར་དུ། །
བྱས་པའི་སེམས་དཔའི་རྒྱུད་ཀྱི་དོན་མངོན་རྟོགས། །
ཐེག་ཆེན་ངེས་འབྱེད་ཆ་མཐུན་དོན་ཡིན་ནོ། །
རང་ལུཊ་ལ་གཙོ་བོར་ཐབས་ཀྱི་ཆས་ཁྱད་པར་དུ་བྱས་པའི་སེམས་
དཔའི་རྒྱུད་ཀྱི་དོན་མངོན་རྟོགས་དེ། ཐེག་ཆེན་གྱི་ངེས་འབྱེད་ཆ་
མཐུན་གྱི་དོན་ཡིན་ནོ། །ཤེས་རབ་ཀྱི་ཆ་རྣམས་ཀྱང་ཟིན་བྱེད་ཐབས་
ཀྱིས་ཁྱད་པར་དུ་འཕགས་པ་ཡིན་ནོ། །འདིར་བསམ་པ་བཅུ་དང་།
གཞན་སྦྱོར་བ་དགུ་སྟེ། བསམ་སྦྱོར་ཕུན་ཚོགས་བཅུ་དགུ་སོ་སོར་སྦྱར་
བ་ཙམ་ལས་བཅུ་དགུ་སྦྱོར་ལམ་བཞི་གར་ཡོད་པ་རྣམ་བཤད་ལྟར་རོ། །
སྡོམ། མངོན་རྟོགས་གོ་རིམ་ལོག་རྟོག་སྤོང་ཚུལ་ནི། །
ཁ་ཅིག་སྦྱོར་མཐོང་སྒོམ་གསུམ་སྐབས་དྲུག་ཏུ། །
གསུངས་ཀྱང་མི་ཟློས་དང་པོ་གསུམ་གྱི་དེ། །
བསྒོམ་བྱ་མི་མཚུངས་ཕྱིར་ན་མི་ཟློས་ཤིང༌། །
བཞི་པར་ས་བརྒྱད་ཡེ་ཤེས་ཆེ་ཆུང་གསུམ། །
ལྔ་པར་དགུ་དང་བཅུ་བའི་སྟོད་ཆ་དང༌། །
དྲུག་པར་བཅུ་པའི་སྨད་ཆར་སྦྱོར་མཐོང་སོགས། །
མིང་གིས་བཏགས་པའི་ཕྱིར་ན་མི་ཟློས་སོ། །
ཕྱི་མ་འདི་ལ་ཡིག་ཆར་སྟོད་ཆ་གསུངས། །
མངོན་རྟོགས་གོ་རིམ་ལ་ལོག་རྟོག་སྤོང་ཚུལ་ནི། རྒྱ་བོད་ཀྱི་མཁས་
པ་མང་པོས་འགྲེལ་པ་ཆེ་ཆུང་གཉིས་ཀྱི་གཞུང་འདི་ཟློས་སྤོང་ཁོ་ནར་

སྦྱར་ནས་འགྲེལ་ཚུལ་སྣ་ཚོགས་བྱས་པ་ལས། ཁ་ཅིག་གིས་འགྲེལ་ཆེན་
ལས། མངོན་པར་རྟོགས་པ་རེ་རེ་ལ་(༧༩བ) ངེས་པར་འབྱེད་པའི་ཆ་
དང་མཐུན་པ་ཅིའི་ཕྱིར་བརྗོད་ཅེ་ན། ཞེས་པས། སྐབས་དང་པོ་དྲུག་
ཏུ་དངོས་ཤུགས་ཅི་རིགས་ལ་སྦྱོར་མཐོང་སྒོམ་གསུམ་ཡང་ཡང་བསྟན་
པ་མི་འཐད་དེ། ཟློས་པའི་ཉེས་པར་འགྱུར་ཞེས་རྩོད་པའི་ལན་དུ།
སྦྱོར་མཐོང་སྒོམ་གསུམ་སྐབས་དྲུག་ཏུ་གསུངས་ཀྱང་། མི་ཟློས་ཏེ། དང་
པོ་གསུམ་གྱི་དེ་བསྒོམ་བྱའི་རྣམ་པ་དང་། ལམ་དང་། གཞི་གསུམ་སྐྱེ་བ་
མེད་པ་གསུམ་ལོགས་མི་མཚུངས་པའི་ཕྱིར་ན་མི་ཟློས་ཤིང་། ཕྱི་མ་
གསུམ་གྱི་དེ་སྡུད་འགྲེལ་ལྟར། སྐབས་བཞི་པར་ས་བརྒྱད་པའི་ཟག་
མེད་ཡེ་ཤེས་ཆེ་འབྲིང་ཆུང་གསུམ་དང་། ལྔ་པར་ས་དགུ་པ་དང་བཅུ་
པའི་ཐོག་མའི་སྟོད་ཆའི་ཡེ་ཤེས་གསུམ་དང༌། དྲུག་པར་ས་བཅུ་པའི་
དཀྱིལ་སྨད་ཀྱི་ཡེ་ཤེས་ཀྱི་ཆར་སྦྱོར་མཐོང་སོཊ་ཀྱི་མིང་གིས་བཏགས་
པའི་ཕྱིར་ན། མི་ཟློས་སོ་ཟེར། ཕྱི་མ་འདི་ལ་ཡིག་ཆར་སྟོད་ཆ་གསུངས་
ཞེས་པ་ཡིག་ཆར་བུ་ཉ་སོཊ་ཀྱིས་དོན་འགྲེལ་ཚུལ་གསེར་འཕྲེང་ལྟར་
དང་། རྟོགས་དཀར་བཀོད་པ་ལྟར་དག་ས་གསུམ་ལ་རིམ་བཞིན་སྦྱར་
བའི་ཚེ་སྐབས་དྲུག་པའི་དེ་ས་བཅུ་པའི་སྟོད་ལ་སྦྱར་གསུངས་པ་ཡིན་
ནོ། །རྟོགས་དཀས་སྡུད་འགྲེལ་དང་འགྲེལ་བའི་དགོངས་པ་མི་གཅིག་
གསུངས་ནས། འདི་སློབ་དཔོན་གྱི་རང་ལུགས་སུ་བཞེད་ལ། བོ་དོང་
པས། འགྲེལ་ཆེན་ལས། ཞེས་བྱ་བ་ནི་ཁ་ཅིག་གིའོ། །ཞེས་གསུངས་པས།
འགྲེལ་བ་གཉིས་སུ་བཀོད་པ་གཞན་གྱི་འདོད་པ་ཡིན་གསུངས། ཚིག་
ལ་ལས། དང་པོ་གསུམ་གྱི་སྒོམ་ལམ་ས་གཉིས་པ་མན་དང་། རྣམ་

ཀུན་གྱི་དེ་ས་(༨༠ན) གསུམ་ནས་དང་། རྩེ་མོ་དེ་ས་གསུམ་པ་དང་
བརྒྱད་པ་ནས་འཇོག་ཚུལ་གཉིས་དང་། མཐར་གྱིས་པའི་དེ་རྩེ་མོའི་ཕྱི་
ལོགས་ནས་བཞག་གོ །རིགས་བྱིན་གྱི་ལུགས། གསེར་འཕྲེང་ལས།
མཁྱེན་གསུམ་དུ་ནི་ལམ་གསུམ་པོ་དེ་ཤེས་པའི་ཐབས་སམ་རྒྱུ་ཙམ་
བསྟན་ལ། ཞེས་གསུངས་ཀྱང་། རྣམ་བཤད་དུ་རང་ལུགས་ལྟ་བུ་མཛད་
ལ། ཤེར་འབྱུང་གི་བཞེད་པ་གསེར་འཕྲེང་དུ་དགག་པ་མ་མཛད་པས་
གོང་གི་དེ་དང་མཐུན་ནམ་དཔྱད། ཨ་བྷྱས་ནི་སློབ་དཔོན་གྱི་འདི་
བཀག་ནས། རང་ལུགས་བཞག་སྐབས་རྣམ་ཀུན་གྱི་དེ་མཚན་ཉིད་པ་
དང་། རྩེ་མཐར་གཉིས་ཀྱི་དེ་བཏགས་པ་བར་བྱས་ཏེ། ས་བཅུ་པའི་
ཁྱད་པར་གྱི་ལམ་ལ་སྦྱར་བའི་རྒྱལ་པོ་ལྟ་བུ་སོགས་སེམས་བསྐྱེད་ལྔ་པོ་
རེ་རེ་ལ་སྦྱོར་དངོས་རྗེས་གསུམ་དེའི་དངོས་གཞི་ལ་ཆུང་འབྲིང་ཆེན་
པོ་ཤིན་ཏུ་ཆེན་པོ་བཞི་དང་། དེ་རེ་ལ་ཡང་ཆུང་འབྲིང་ཆེ་གསུམ་ཕྱེ་
བས་དངོས་གཞི་བཅུ་གཉིས་སྦྱོར་འཇུག་གཉིས་དང་། བཅུ་བཞི་སྟེ་
བསྡོམས་པས་སེམས་བསྐྱེད་བདུན་ཅུའི་སྐབས་ལ་བཏགས་ཏེ། བསམ་
གཏན་དང་པོའི་ཉོན་མོངས་དང་པོ་ནས། བཞི་པའི་སྒོམ་སྤང་གསུམ་
པའི་བར་གྱི་གཉེན་པོར་གྱུར་པའི་སེམས་བསྐྱེད་དང་པོ་སུམ་ཅུ་ལ་ནི།
རྩེ་མོའི་སྐབས་ཀྱི་ཐར་ཆ་ཆུང་འབྲིང་ཆེ་གསུམ། སྦྱོར་ལམ་བཅུ་གཉིས།
རྟོག་པ་བཞིའི་གཉེན་པོ་མཐོང་ལམ་བཞི། སྒོམ་ལམ་གཟུང་རྟོག་
གཉིས་དང་འཛིན་རྟོག་དགུའི་གཉེན་པོ་(༨༠བ) བཅུ་གཅིག་སྟེ་སུམ་
ཅུའི་བཏགས་ལ། བཞི་པའི་སྒོམ་སྤང་བཞི་པ་ནས་སྲིད་རྩེའི་བདུན་
པའི་བར་གྱི་གཉེན་པོར་གྱུར་པ་སེམས་བསྐྱེད་ལྷག་མ་བཞི་བཅུ་ལ་ནི།

མཐར་གྱིས་པའི་སྐབས་ཀྱི་ཚོགས་སྦྱོར་སྔར་ལྟར་བཅོ་ལྔ། མཐོང་ལམ་
བཅུ་དྲུག །སྒོམ་ལམ་དགུ་སྟེ་བཞི་བཅུའི་བཏགས་གསུངས་སོ། །འདིས་
འདོད་ཉོན་སྐོར་དགུ་ས་དགུའི་དང་པོ་དགུ་དང་། གོང་མའི་ཉོན་
མོངས་རྣམས་ས་བཅུ་པའི་ཁྱད་པར་གྱི་ལམ་དང་། རྒྱུན་མཐའ་དང་
སངས་རྒྱས་ཀྱི་ས་ལ་རིམ་གྱིས་སྤངས་པར་འདོད་པ་ལྟར་ཛ་ཡ་ཨ་
ནནྟས་ཀྱང་གསུངས་སོ། །འདི་དག་གིས་སེམས་བསྐྱེད་བདུན་ཅུའི་
གནས་སྐབས་ལ་བཏགས་པ་ལས་སེམས་བསྐྱེད་བདུན་ཅུ་ཉོན་མོངས་
དེ་དག་གི་དངོས་གཉེན་དུ་མི་འདོད་སྙམ་ལ་སེམས་བསྐྱེད་བདུན་ཅུ་
སེམས་བསྐྱེད་ཡིན་མིན་དང་། དང་པོ་ལྟ་བུ་སེམས་བསྐྱེད་ལྔའི་དང་
པོའི་སྦྱོར་བ་ཡིན་མིན་སོགས་དཔྱད་བྱ་མང་ངོ་། །
སྡོམ། དེ་དག་དེ་ཡི་རྒྱུ་མཚན་རྩ་བ་ལས། །
བག་ལ་ཉལ་ཀུན་འཇོམས་ཞེས་གསུངས་ཕྱིར་དང༌། །
ཀུན་མཁྱེན་ཉིད་གསུམ་ཆོས་རྣམས་ཡོངས་རྫོགས་པར། །
གསུངས་ཕྱིར་ཞེ་ན་མཚུངས་ཏེ་སྐབས་དང་པོར། །
སྦྱོར་ལམ་སྐབས་སུ་དག་པ་ལྔ་གསུངས་དང༌། །
དཔའ་བར་འགྲོ་དང་རློམ་ཟད་གསུངས་ཕྱིར་རོ། །
ལམ་རྐྱང་པ་འདོད་པས། སྦྱོར་བ་དང་པོ་གསུམ་གྱི་དེ་དག་
བཏགས་པ་པ་ཡིན་པ་དེ་ཡི་རྒྱུ་མཚན་ནི། རྩ་བ་ལས། སྦྱོར་ལམ་གྱི་
རྟགས་ལ། བག་ལ་ཉལ་ཀུན་འཇོམས་པ་དང་། །ཞེས་གསུངས་པའི་
ཕྱིར་དང་། ལྔ་པར་སྦྱོར་ལམ་བཟོད་པར། ཀུན་མཁྱེན་ཉིད་གསུམ་གྱི་
ཆོས་རྣམས་ཀྱི། །ཡོངས་སུ་རྫོགས་པ། གསུངས་པའི་ཕྱིར་ཞེ་ན། དེ་ཁྱོད་

ལ་ཡང་མཚུངས་ཏེ། སྐབས་དང་པོར་སྦྱོར་ལམ་གྱི་སྐབས་སུ་སྒོ་གསུམ་
དང་། ཞིང་དང་། མཚན་དག་པ་ལྔ་གསུངས་པ་དང༌། དཔའ་བར་
འགྲོ་བའི་ཏིང་ངེ་འཛིན་དང་། རློམ་པ་ཟད་པ་སོགས་གསུངས་པའི་
ཕྱིར་རོ། །
སྡོམ། དེ་དག་མོས་སྒོམ་ཙམ་དང་རྒྱུར་གནས་ལ། །
འདོད་ན་ཁྱོད་ཀྱི་དེ་ཡང་དེ་དང་འདྲ། །
དེ་ཕྱིར་རྐྱང་པའི་དབང་བྱས་མི་རིགས་ཏེ། །
ཕྱིར་མི་ལྡོག་རྟགས་རྫོགས་རྗེས་སློབ་པའི་ཆོས། །
བཤད་ཟིན་དེ་ནི་མི་སློབ་དགེ་འདུན་ཞེས། །
གཉིས་སུ་ཕྱེ་ཕྱིར་ས་བརྒྱད་གཅིག་པུར་འགལ། །
ཁོ་ན་རེ་མ་ཁྱབ་སྟེ། དང་པོར་བཤད་པ་དེ་དག་ལས། དཔའ་བར་
འགྲོ་བ་སོགས་(༨༡ན) མོས་སྒོམ་ཙམ་དང་། དག་པ་ལྔའི་རྒྱུར་གནས་པ་
ལ་འདོད་ཟེར་ན། འོ་ན་ཁྱོད་ཀྱི་བཀོད་པ་དེ་ཡང་དེ་དང་འདྲ་བར་
མོས་བསྒོམ་སོགས་ཡིན་ནོ། །ཞེས་པའི་ལན་བྱ་རོག་གིས་མ་ཟོས་སོ། །
དེའི་ཕྱིར་འགྲེལ་པ་ཆེ་ཆུང་གཉིས་ཀྱི་དེ། ལམ་རྐྱང་པའི་དབང་དུ་བྱས་
པར་བཤད་པ་རྣམས་མི་རིགས་ཏེ། རྒྱན་སྣང་ལས། ཕྱིར་མི་ལྡོག་པའི་
རྟགས་རྫོགས་རྗེས་སུ་སློབ་པའི་ཆོས་སམ་སློབ་པ་ཕྱིར་མི་ལྡོག་པའི་
དགེ་འདུན་བཤད་ཟིན་ཏོ། །
དེ་ནི་མི་སློབ་པའི་དགེ་འདུན་གྱི་མཚན་ཉིད་བསྟན་པར་བྱ་ཞེས།
བཞི་པའི་སྐབས་ཀྱི་ལམ་གསུམ་པ་ལ་གཉིས་སུ་ཕྱེ་བའི་ཕྱིར། དེ་གཉིས་
ས་བརྒྱད་པ་གཅིག་པུར་འགལ་ལོ། །དེ་བཞིན་དུ་གསེར་འཕྲེང་ལས།

དེ་ལྟར་བཀྲལ་ནས་སློབ་དཔོན་གྱི་ལུགས་མི་འཐད་ཅིང་། འཕགས་
པའི་རྗེས་སུ་འབྲང་དགོས་པར་གསུངས་པ་སོགས་ནི་བུ་དང་ཉ་ཊཱིཀ་
ལྟར་བཀོད་པ་ལས། གསེར་འཕྲེང་རང་གི་དགོངས་པ་མིན་པ་སྐབས་
རང་རང་གི་འགྲེལ་པའི་ཐད་དུ་དོན་འགྲེལ་སྐབས་སྦྱོར་མཐོང་དེ་
དག་མཚན་ཉིད་པར་བཀྲལ་བ་མ་གཏོགས། དག་སར་འཇོག་པའི་
ཟུར་གཅིག་ཀྱང་མི་སྣང་བའི་ཕྱིར། འདིའི་མཚོན་པའི་སྐབས་གཞན་
དུ་ཡང་ཀུན་གཞི་བཞེད་པ་ལྟ་བུ་བུ་ཊཱིཀ་དང་ཉ་ཊཱིཀ་ལྟར་བཀྲལ་བ་
ཤིན་ཏུ་མང་བས། འདིའི་ནང་གི་རྗེའི་རང་ལུགས་ངོས་ཟིན་པ་ལ་གོང་
འོག་བསྒྲིགས་པ་གལ་ཆེའོ། །
སྡོམ། སྡུད་འགྲེལ་སློབ་དཔོན་སྔ་མའི་ཕྱོགས་བཟུང་སྟེ།
གསུངས་ཀྱང་རང་ལུགས་ཁུག་པའི་དབང་བྱེད་པ། ། 
འགྲེལ་ཆེན་བཞིན་ནོ་དེ་ཡང་སྐབས་དྲུག་ལས། །
དང་པོ་གསུམ་ནི་བླང་བྱའི་དབང་བྱས་ཤིང༌། །
གཞན་གསུམ་ཉམས་སུ་ལེན་བྱེད་དབང་བྱས་ལ།
ནང་གསེས་ཀྱི་ཡང་མི་འདྲ་སྦྱོར་བ་གསུམ། །
རིམ་པས་རེ་རེ་ཙམ་ཞིག་བསྒོམ་སྙམ་པའི། །
ལོག་རྟོག་བསལ་ནས་མཉམ་དུ་འཇུག་ཕྱིར་རོ། །
སྡུད་འགྲེལ་དུ་ཡང་། འགོར་སློབ་དཔོན་སྔ་མ་ལམ་རྐྱང་པ་འདོད་
པའི་ཕྱོགས་བཟུང་སྟེ། (༨༡བ) སྐབས་དང་པོར་རྣམ་མཁྱེན་ཚོགས་སྦྱོར་
འབའ་ཞིག་ཏུ་རྒྱུན་གཅིག་དང༌། ལམ་ཤེས་ས་དང་པོ་དྲུག་དང་། གཞི་
ཤེས་ས་བདུན་པ་འབའ་ཞིག་ཏུ་རྒྱུན་ཅིག་ལ་བསྒོམ་པ་སོགས་ཚོགས་

ལམ་ནས། སངས་རྒྱས་བར་གྱི་ལམ་ཆ་ཚང་གཅིག་ལས་མདོ་དང་རྒྱན་
དུ་མ་བཤད་པར་གསུངས་ཀྱང་། དེས་ཀྱང་ཚིག་འགྲེལ་སྐབས་ལམ་
ཁུག་པ་གསུངས་སོ། །ཡིག་ཆར་ལམ་རྐྱང་པས་རྣམ་མཁྱེན་ཚོགས་སྦྱོར་
ལ་བཞག་པ་ལྟ་བུར་གསུངས་པ་ཕྱོགས་སྔ་གཞན་དེ་ལྟར་འདོད་པ་
བརྗོད་པའམ་དཔྱད་དེ། རྣམ་བཤད་ལས། ཚོགས་སྦྱོར་གྱི་སྐབས་
འབའ་ཞིག་ཏུ་རྒྱུན་གཅིག་ལ་བསྒོམ་གྱི། དེ་ཕན་ཆད་དུ་མི་བསྒོམ་པས།
ཞེས་བསྒོམ་ཚུལ་ལ་སྦྱར་བ་ལྟར་ཡིག་ཆ་གཞན་ཐམས་ཅད་ལས་དེ་
ལྟར་གསུངས་པའི་ཕྱིར་རོ། །
རང་ལུགས་ལ། འགྲེལ་ཆུང་གི་གཞུང་འདི་ཡང་ལམ་ཁུག་པའི་
དབང་དུ་བྱས་དགོས་པ། འགྲེལ་ཆེན་དུ་གོང་འོག་དུ་མར་ལམ་ཁུག་པ་
གསུངས་པ་བཞིན་ནོ། །ལམ་ཁུག་པའི་དོན། ཡིག་ཆར། སེམས་བསྐྱེད་
སོགས་རེ་རེའི་སྐབས་སུ་ལམ་ལྔ་ཡང་ཡང་བཤད་པ་ལམ་ཁུག་པར་
འདོད་དེ། སྡུད་འགྲེལ་ལས་སོ། །ཞེས་གསུངས་ལ། འགྲེལ་བའི་ཟིན་
བྲིས་ལས། སྐབས་དང་པོ་གསུམ་དུ་འབྲས་བུ་སྔོན་དང་རྒྱུ་རྗེས་སུ་
བཤད། ཕྱི་མ་རྣམས་སུ་རྒྱུ་སྔོན་དང་འབྲས་བུ་རྗེས་སུ་བཤད་པ་
གཟུགས་སུ་གྲུབ་ན་ཁུག་པ་བྱས་ཡོད་པ་ཡིན་གསུངས་པ་རྒྱས་བསྡུས་
ཙམ་མོ། །གཞུང་དེ་ཡང་རྣམ་བཤད་ལྟར། སྐབས་དང་པོ་དྲུག་གིས་
བསྟན་པའི་མངོན་རྟོཊ་དྲུག་(༨༢ན) སྒོམ་པའི་གོ་རིམ་ལ་ལམ་རྐྱང་པར་
འདོད་པའི་ལོག་རྟོག་བསལ་བ་ལ་སྦྱར་ཏེ། སྐབས་དང་པོ་གསུམ་དུ་
ལམ་གསུམ་བཤད་པ་ནི། ཉམས་སུ་བླང་བྱའི་རྣམ་པ་དང་། ལམ་
བདེན་པའི་སྐྱེ་མེད་དང་། གཞི་གང་ཟག་གི་བདག་ཏུ་སྐྱེ་བ་མེད་པའི་

དབང་དུ་བྱས་ཤིང་། གཞན་གསུམ་དུ་མཁྱེན་གསུམ་གྱི་རྣམ་པ་ཉམས་
སུ་ལེན་བྱེད་ཀྱི་སྦྱོར་བའི་དབང་དུ་བྱས་ནས། དེ་ལ་ནང་གསེས་ཀྱི་
ཡང་མི་འདྲ་བའི་ཁྱད་པར་རྣམ་པ་རྣམས་བསྡུས་ནས་བསྒོམ་པ་དང་།
དབང་ཐོབ་ནས་ཏིང་ངེ་འཛིན་གྱི་རྩལ་སྦྱང་བའི་ཕྱིར་གོ་རིམ་དཀྲུཊ་
ཏེ་ཐོད་རྒལ་དུ་བསྒོམ་པ་དང་། བརྟན་པ་འཐོབ་ཕྱིར་དུ་གོ་རིམ་
མཐར་ཆགས་སུ་བསྒོམ་ཚུལ་གསུམ་ཡོད་པས་སྦྱོར་བ་གསུམ་བྱས་ལ།
དེ་དག་ལམ་གསུམ་གའི་སྐབས་སུ་བསྒོམ་དགོས་པར་ཤེས་པ་ཡོངས་
གཅོད་ཀྱི་དགོས་པ་དང་། དེ་དག་ལྷན་ཅིག་ཏུ་མ་ཡིན་པར་རིམ་པས་
ཚོགས་སྦྱོར་སོགས་ཀྱི་གནས་སྐབས་རེ་རེ་ཙམ་ཞིག་བསྒོམ་སྙམ་པའི་
ལམ་རྐྱང་པའི་ལོག་རྟོག་བསལ་བ་རྣམ་བཅད་ཀྱི་དགོས་པ་གཉིས་ཀྱི་
སྒོ་ནས་རྒྱལ་སྲས་རྣམས་མངོན་རྟོགས་དྲུག་གི་ཉམས་ལེན་ལ་དུས་
མཉམ་དུ་འཇུག་པར་བསྟན་པའི་ཕྱིར་རོ། །རྣམ་བཤད་དུ་ཁྱད་པར་གྱི་
ལམ་ཉན་རང་ལས་ཁྱད་ཞུགས་པ་དང་། ཟག་མེད་གསེར་གླིང་པ་ལྟར་
འཛིན་སྟངས་ལ་ཉོན་མོངས་པའི་ཟག་པ་མེད་པར་སྦྱར་ལ། རྟོགས་
དཀའི་སྣང་བ་ལས། འཇིག་རྟེན་པ་ལས་ཁྱད་པར་དུ་འཕགས་པའི་
འཇིག་རྟེན་(༨༢བ) ལས་འདས་པའི་ལམ་གྱིས་བསྡུས་པའི་ཡེ་ཤེས་ཟག་
པ་མེད་པ་ཆུང་ངུ་མཐོང་ལམ་དང༌། འབྲིང་མ་དག་ས་བདུན་དང་།
ཆེན་པོ་དག་སའི་ཡེ་ཤེས་ཀྱིས་བསྡུས་པའི་སྦྱོར་བ་རྣམས་སྐྱེ་བའི་སྒོ་
ནས་ཞེས་སྦྱོར་བ་གསུམ་གྱི་ངོ་བོར་གྱུར་པའི་འཇིག་རྟེན་པ་སྦྱོར་ལམ
སྒོམ་པ་གོང་དུ་འཕེལ་བ་ལས་ཟག་མེད་མཐོང་སྒོམ་སྐྱེ་བ་ལ་སྦྱར་བ་
ལས་གཞན་འདྲ་ཡང་ཟློས་སྤོང་དུ་བྱས་སོ། །

སྡོམ། གསུམ་པ་མངོན་རྟོགས་གོང་མ་སྐྱེ་རིམ་ལ། །
སྦྱོར་མཐོང་སྒོམ་གྱི་ཕྱིར་མི་ལྡོག་རྟགས་དང༌། །
སྐུ་གསུམ་འགྲུབ་བྱེད་ལམ་གསུམ་བཤད་པ་གཉིས།
གསུམ་པ་མངོན་རྟོཊ་གོང་མའམ་ཁྱད་པར་ཅན་གྱི་སྐྱེ་རིམ་བཤད་
པ་ལ། སྦྱོར་མཐོང་སྒོམ་གསུམ་གྱི་ཕྱིར་མི་ལྡོག་པའི་རྟགས་དང༌། སྐུ་
གསུམ་འགྲུབ་བྱེད་ཀྱི་ལམ་གསུམ་བཤད་པ་གཉིས།
སྡོམ། ཁ་ཅིག་རྟགས་ནི་ལུས་ངག་མཚན་མ་ཟེར། །
དེར་གྱུར་བདེན་ཞེན་མངོན་གྱུར་ལོག་ཆ་དང༌། །
ཐེ་ཚོམ་མི་ཁོམ་ཟད་ཆ་བྱམས་ཡིད་སོགས། །
ལུས་ངག་མཚན་མ་མིན་ཕྱིར་མི་འཐད་དོ། །
དང་པོ་ལ། བསོད་གྲགས་པ་རྗེ་བཙུན་པ་སོགས་ཁ་ཅིག །རྟགས་ནི་
ལུས་ངག་གི་མཚན་མ་ཁྱད་པར་ཅན་ཡིན་ཟེར། ཕྱིར་མི་ལྡོག་པའི་
རྟགས་དེར་གྱུར་པའི་བདེན་ཞེན་མངོན་གྱུར་པ་ལོག་པའི་ཆ་དང་།
སྐྱབས་གནས་ལ་ཐེ་ཚོམ་དང་། མི་ཁོམ་བརྒྱད་ཟད་པའི་ཆ་དང་།
བྱམས་པའི་ཡིད་སོགས་ལུས་ངག་གི་མཚན་མ་མ་ཡིན་པའི་ཕྱིར་དང་།
གསེར་འཕྲེང་ལས། ཐབས་ཤེས་རྒྱུན་ཤིན་ཏུ་བརྟན་གཉིས་ནི་རྟགས་
ཀྱི་གཙོ་བོ་ཡིན་ལ། ཞེས་གསུངས་པའི་ཕྱིར་ན་དེ་ནི་མི་འཐད་དོ། །
སྡོམ། གཞན་དག་རྟགས་ནི་གཞན་གྱི་དཔོག་པའི་དུས། །
ཁོ་ནར་བསམས་ཏེ་སྦྱོར་ལམ་ཐོབ་མ་ཐག །
མེད་ཅེས་སྨྲ་བ་དག་ཀྱང་འདིས་ཁེགས་སོ།
བསོད་གྲགས་པ་སོགས་གཞན་དག་གིས། རྟགས་འདི་ནི་གཞན་གྱི་

དཔོག་པའི་དུས་ཁོ་ནར་བསམ་སྟེ། སྦྱོར་ལམ་ཐོབ་མ་ཐག་པའི་རྒྱུད་ན་
དྲོད་ཀྱི་རྟགས་མེད་ཅེས་སྨྲ་བ་དག་ཀྱང་རྟགས་འདིས་ཁེགས་སོ། །
རྟོགས་དཀའི་སྣང་བ་ལས། སྔར་ཚོགས་ལམ་དུ་ཁྱབ་འབྲེལ་ཐོས་
བསམ་གྱིས་(༨༣ན) ངེས་པ་མ་བརྗེད་པར་ཡོད་པས། ཕྱིས་ཕྱོགས་ཆོས་
རང་ལ་མྱོང་བས་གྲུབ་པ་ན། ཁོ་བོ་ནི་རྫོགས་བྱང་ལས་ཕྱིར་མི་ལྡོག་
པར་འགྱུར་རོ་སྙམ་དུ་ངེས་ཤེས་སྐྱེས་པའི་སྒོ་ནས་གློ་བུར་པའི་རྟགས་
ཡང་དག་ཏུ་འགྱུར་བའང་སྲིད་དོ། །ཞེས་པ་ལྟར། ཐབས་ཤེས་དེ་དག་
གཙོ་ཆེར་རང་དོན་སྐབས་ཀྱི་རྟགས་ཡིན་ཏེ། རང་རྒྱུད་ཀྱི་རྟོགས་པའི་
སྟོབས་ཀྱིས་རང་ལ་རྫོགས་བྱང་བར་མ་ཆད་དུ་འབྱུང་བའི་ནུས་པ་
ཡོད་པར་དཔོག་པའི་ཕྱིར་ཏེ། རྣམ་བཤད་ལས་ཐབས་ཤེས་ཁྱད་པར་
ཅན་དེ་དག་དང་ལྡན་པའི་རྟཊ་ལས་སྔར་བཤད་པའི་བསམ་པ་སྐྱེས་
པའི་གོ་སྐབས་བཅོམ་པའི་སྒོ་ནས་རྒྱུ་ནུས་པ་མཐུ་ཅན་གྱི་བྱང་ཆུབ་
འབྱུང་རུང་དཔོག་པ་ཡིན་ནོ། །ཞེས་རྟགས་དེས་ཕྱིར་མི་ལྡོག་པར་ར
གཞན་གཉིས་ཀས་དཔོག་ལ། དེའི་རྟགས་སྒྲུབ་ཏུ་ལུས་ངག་གི་མཚན་
མ་བཀོད་པའི་ཕྱིར་ཏེ། རྣམ་བཤད་ལས། སྟོང་པ་ཉིད་ལ་སོགས་པས་
ཐེག་པ་ཆེན་པོའི་ལམ་གྱི་རིགས་ཚང་བ་སྟོན་པའི་ངག་གི་ཐ་སྙད་ཁྱད་
པར་ཅན་དང་ལྡན་པའི་རྟཊ་ལས་ཤེས་རབ་ཁྱད་པར་ཅན་ཡོད་པར་
དཔོག་ལ། སེམས་ཅན་གྱི་སྡུག་བསྔལ་ལ་ཤས་ཆེར་མི་བཟོད་པའི་ལུས་
ཀྱི་བ་སྤུ་ལྡང་བ་དང་། མིག་ནས་མཆི་མ་འབྱུང་བ་ལ་སོགས་པའི་ལུས་
ཀྱི་ཐ་སྙད་ཁྱད་པར་ཅན་དང་ལྡན་པ་ལས། དེ་ལྡན་གྱི་གང་ཟག་ལ་
ཐེག་པ་ཆེན་པོའི་ཐབས་ཁྱད་པར་ཅན་དང་ལྡན་པར་དཔོག་གོ །ཞེས་

དང་། རྟོགས་དཀའི་སྣང་བ་ལས། རྟགས་ཀྱིས་སྒྲུབ་པའི་ཚུལ་ནི། བྱང་
སེམས་སྦྱོར་ལམ་པ་དབང་(༨༣བ) རྣོན་ཡིན་པ་ལ། ཕྱི་རྒོལ་གྱིས་སྦྱོར་
ལམ་པ་དབང་རྣོན་ཡིན་པར་མ་ངེས་ཤིང་། བྱང་སེམས་ཡིན་པར་ངེས་
པའམ། སྦྱོར་ལམ་པ་དབང་རྣོན་ཡིན་པར་ངེས་ཀྱང་། འདི་ཉིད་རྫོགས་
བྱང་ལས་ཕྱིར་མི་ལྡོག་པས་ཁྱབ་པ་མ་ངེས་པར་འདི་བླ་མེད་རྫོགས་
བྱང་ལས་ཕྱིར་ལྡོག་གམ་མི་ལྡོག་སྙམ་དུ་ཐེ་ཚོམ་ཟ་བའི་ངོར། སྔ་རྒོལ་
བྱང་སེམས་དེ་ཉིད་དམ་གང་ཟག་གཞན་གྱིས་བྱང་སེམས་དེ་ཆོས་ཅན།
བླ་མེད་རྫོགས་བྱང་ལས་ཕྱིར་མི་ལྡོག་སྟེ། རང་དོན་ཡིད་བྱེད་སྐྱེས་པའི་
གོ་སྐབས་བཅོམ་པའི་ཐབས་ཤེས་ཁྱད་པར་ཅན་དང་། འཛིན་པ་ཆོས་
ཀྱི་བདག་འཛིན་ལ་གནོད་བྱེད་སྟོབས་ལྡན་དུ་གྱུར་པའི་སྒོམ་བྱུང་གི་
ཤེས་རབ་ཁྱད་པར་ཅན་དང་ལྡན་པའི་བྱང་སེམས་ཡིན་པའི་ཕྱིར།
ཞེས་འགོད་པར་བྱེད་ལ། དེའི་ཕྱོགས་ཆོས་རྗེས་ཐོབ་ལུས་ངག་གི་
རྟགས་ལས་བསྒྲུབ་དགོས་སོ། །ཞེས། ལུས་ངག་གི་མཚན་མ་ཕྱོགས་ཆོས་
སྒྲུབ་བྱེད་དུ་གསུངས་པའི་ཕྱིར་རོ། །
སྡོམ། ཁ་ཅིག་རྟགས་དེ་འབྲས་རྟགས་ཁོ་ན་དང༌། །
ལ་ལ་རང་བཞིན་རྟགས་འདོད་གཞན་དག་ནི། །
གཏན་ཚིགས་སྒོ་ནས་དཔོག་པ་མེད་ཅེས་ཟེར། །
གསུམ་ག་མི་འཐད་མདོ་ལས་འབྲས་རང་གཉིས། །
ཅི་རིགས་སྒོ་ནས་རྟོགས་པ་གསུངས་ཕྱིར་རོ། །
བུ་སོགས་ཁ་ཅིག །རྟགས་འདི་འབྲས་རྟགས་ཁོ་ན་ཟེར་བ་དང་།
བསོད་གྲགས་པ་སོགས་ལ་ལས། རང་བཞིན་གྱི་རྟགས་སུ་འདོད། རྗེ་

བཙུན་པ་སོགས་གཞན་དག་གིས་ནི། གསེར་འཕྲེང་ཚིག་ཟིན་ལ་
བརྟེན་ནས་གཏན་ཚིཊ་ཀྱི་སྒོ་ནས་དཔོག་པ་མེད་ཅེས་ཟེར་བ་གསུམ་
ག་མི་འཐད་དེ། མདོ་ལས་རྣམ་པ་དང་རྟགས་ཞེས་པ་ལུས་ངག་གི་
འབྲས་རྟགས་དང་། མཚན་མ་ཞེས་པ་ཡིད་ཀྱི་རྟགས་ཕལ་ཆེར་རང་
བཞིན་གྱི་རྟགས་ཏེ། དེ་གཉིས་ཅི་རིགས་ཀྱི་སྒོ་ནས་ཕྱིར་མི་ལྡོག་པར་
རྟོགས་པ་གསུངས་པའི་ཕྱིར་རོ། །
སྡོམ། གཡོ་ཅན་སེམས་དང་ལུས་ངག་མི་མཐུན་ཀྱང་། །
ལུས་ངག་སྒོ་ནས་དཔོག་པ་མི་འགལ་ཏེ། །
དམ་པ་རྣམས་ནི་དགོས་དབང་མ་གཏོགས་པ། །
ནང་གི་སེམས་དང་སྤྱོད་པ་མཐུན་ཕྱིར་རོ། །
ཁོ་ན་རེ།(༨༤ན) ལུས་ངག་གིས་དཔོག་པ་མི་འཐད་པར་ཐལ། གཡོ་
ཅན་གྱི་སེམས་དང་ལུས་ངག་གི་ཐ་སྙད་མི་མཐུན་པའི་ཕྱིར་ཟེར་ན་མ་
ཁྱབ་སྟེ། དེ་མི་མཐུན་ཀྱང་འདིར་ལུས་ངག་གི་སྒོ་ནས་དཔོག་པ་མི་
འགལ་ཏེ། སྐྱེས་བུ་དམ་པ་རྣམས་ནི་དགོས་པ་སེམས་ཅན་འདུལ་བའི་
དབང་མ་གཏོགས་པར། ནང་གི་སེམས་དང་ཕྱིའི་ལུས་ངག་གི་སྤྱོད་པ་
མཐུན་པའི་ཕྱིར་ཏེ། མདོ་ལས། བྱང་ཆུབ་སེམས་དཔའ་བློ་ལྡན་གྱི། །
རིགས་ནི་ཚད་མ་དག་ལས་ཤེས། །ཞེས་དང་། རྒྱུད་གཞན་སྒྲུབ་པ་ལས།
རང་ལུས་བློ་སྔོན་འགྲོ་བ་ཡི། །བྱ་བ་མཐོང་ནས་གཞན་ལ་དེ། །འཛིན་
ཕྱིར་གལ་ཏེ་བློ་ཤེས་འགྱུར། །ཞེས་གསུངས་པའི་ཕྱིར་རོ། །འོ་ན་གསེར་
འཕྲེང་ལས། འདི་དག་ལ་ཚུལ་གསུམ་ཚད་མས་ངེས་པའི་རྟགས་ཀྱི་
རྣམ་བཞག་ནི་བྱར་མི་རུང་སྟེ། གཞན་རྒྱུད་ཇི་ལྟ་བ་བཞིན་མཁྱེན་པའི་

རྣལ་འབྱོར་པ་ལ་རྟགས་ཀྱིས་སྒྲུབ་པ་དགོས་པ་མེད་ལ། རྟོཊ་པ་དམའ་
བ་དག་གིས་ནི་ལུས་ངག་གི་ཐ་སྙད་ཙམ་ཞིག་ལས་དཔོག་ན་འཁྲུལ་
ཞིང་ཐ་སྙད་ཁྱད་པར་ཅན་ཕྱིར་མི་ལྡོག་གི་རྟོགས་པ་ལ་མི་འཁྲུལ་བར་
མ་ངེས་ཏེ། ཕྱིར་མི་ལྡོག་གི་ནང་གི་རྟགས་ནི། གང་ཟག་དེ་ལ་ཤིན་ཏུ་
ལྐོག་ཏུ་གྱུར་པས་སོ། །ཞེས་རྟགས་ཡང་དག་ལ་བརྟེན་པ་མིན་གསུངས་
པ་ཅི་ཞེ་ན། དེ་ནི་ལུང་ལ་མ་བརྟེན་པར་དངོས་སྟོབས་ཀྱི་རྟགས་ཙམ་
གྱིས་གྲུབ་པ་དང་། ལུས་ངག་གི་ཐ་སྙད་ཙམ་གྱིས་མི་རྟོགས་པའི་དོན་
ཡིན་ཏེ། འོག་ཏུ་དངོས་པོ་སྟོབས་ཤུགས་ཀྱི་རྟགས་བཞིན་དུ་རྣམ་
གཞག་བྱེད་པ་ནི་རིགས་པའི་དབང་ཕྱུག་གི་བཞེད་པ་མ་གོ་བ་གསལ་
བར་བྱེད་པའོ། །ཞེས་དང་(༨༤བ) དངོས་སྟོབས་སྦྱར་བའི་ཕྱིར་རོ།
གོང་དུ་ཡང་མདོ་བསྟན་བཅོས་གཉིས་ཀ་ལས་བར་མ་ཆད་དུ་ཕྱིར་མི་
ལྡོག་པ་ཁོ་ན་རྟགས་ཀྱི་དཔག་བྱར་གསུངས་པ་དང༌། ནས། རང་
བཞིན་གྱི་རྟགས་ལྟར་བཤད་པའི་ཕྱིར་རོ། །ཞེས་རང་བཞིན་གྱི་རྟགས་
སུ་གསུངས་ཤིང་དེའི་བསྒྲུབ་བྱ་ཡང་གསུངས་པའི་ཕྱིར་དང་། ཕྱིར་མི་
ལྡོག་པའི་གང་ཟག་གིས་ཀྱང་། རང་རྒྱུད་ལ་སྔར་བཤད་པའི་རྟགས་ཀྱི་
གཙོ་བོ་དེ་འམ། དེ་དང་འབྲེལ་བའི་རྟཊ་གཞན་ལྡན་པར་མཐོང་བ་ན།
ད་ནི་བདག་གིས་བླ་མེད་བྱང་ཆུབ་ཐེག་པ་གཞན་གྱིས་བར་མ་ཆད་དུ་
ཐོབ་པར་ངེས་སོ་སྙམ་པའི་བློ་སྐྱེ་བ་དང་། གང་ཟག་གཞན་གྱིས་ཀྱང་
མདོ་ནས་བཤད་པའི་ལུས་ངག་གི་ཀུན་སྤྱོད་རྣམས་དང་ལྡན་ཞིང་། དེ་
ཡང་རིང་དུ་འདྲིས་ཀྱང་སྤྱོད་ལམ་རྟག་ཐུབ་པ་མཐོང་བ་ན་དེ་ལས་ཕ་
རོལ་པོ་དེ་ཕྱིར་མི་ལྡོག་པར་ལུང་ལ་བརྟེན་ནས་དཔོག་པ་ཙམ་ལ་དེའི་

ངོར་རྟགས་སུ་བཤད་ཀྱི། ཞེས་སྔར་དྲངས་པའི་རྟོགས་དཀའི་སྣང་བ་
དང་མཐུན་པར་གསུངས་པའི་ཕྱིར་རོ། །
སྡོམ། ཁ་ཅིག་གཟུགས་ལས་ལྡོག་སོགས་རྟགས་ཞེ་བཞི། །
གང་རུང་ཐོབ་པའི་སེམས་དཔའ་ཕྱིར་མི་ལྡོག །
དགེ་འདུན་དོན་དུ་འདོད་པ་རྒྱལ་བས་ཁེགས། །
སློབ་པའི་དབང་བྱས་ན་ཡང་མཐོང་ལམ་པ། །
དབང་རྟུལ་དེ་ཡིས་རྟགས་རྣམས་མ་ཐོབ་ཀྱང༌། །
སློབ་དང་ཕྱིར་མི་ལྡོག་གཉིས་ཡིན་ཕྱིར་འགལ། །
ཁ་ཅིག །གཟུགས་སོཊ་ལ་བདེན་ཞེན་མངོན་གྱུར་པ་ལས་ལོག་པ་
སོཊ་རྟགས་ཞེ་བཞི་གང་རུང་ཐོབ་པའི་སེམས་དཔའ་དེ། ཕྱིར་མི་ལྡོག་
པའི་དགེ་འདུན་གྱི་དོན་དུ་འདོད་པ་རྒྱལ་བས་ཁེགས་ལ། དེ་སློབ་པ་
ཕྱིར་མི་ལྡོག་པའི་དགེ་འདུན་གྱི་མཚན་ཉིད་ཡིན་པའི་དབང་དུ་བྱས་
ན་ཡང་། བྱང་སེམས་མཐོང་ལམ་པ་དབང་བརྟུལ་དེ་ཡིས་རྟགས་དེ་
རྣམས་གང་རུང་མ་ཐོབ་ཀྱང་། སློབ་པ་དང་ཕྱིར་མི་ལྡོག་པ་གཉིས་ཀ་
ཡིན་པའི་ཕྱིར་ན་དེ་དང་འགལ་ལོ། །
སྡོམ། རོང་སྟོན་མ་དག་ས་ལ་སྦྱོར་བའི་སྒོས།
ཕྱིར་མི་ལྡོག་རྟགས་ཐོབ་ཀྱང་བསམ་པས་མིན། །
རང་ཙམ་དོན་དུ་ཐར་པ་འདོད་ཕྱིར་ཏེ། །
ལུང་ལས་ཇི་སྲིད་ས་བརྒྱད་མ་ཐོབ་པ། །
དེ་སྲིད་ཐེག་པ་དམན་པས་འཇིགས་གསུངས་ཕྱིར། །
ཞེས་ཟེར་སེམས་བསྐྱེད་ཉམས་པའི་བྱང་འཕགས་མཚར། །
ལུང་འདི་རྒྱུད་བླ་དང་ནི་ལང་གཤེགས་ཞེས། ། ཞིང་དུ་རང་

མང་པོ་འཁྲུལ་ཡང་རྡོ་རྗེ་རྩེ་མོའི་ཡིན། །
རོང་(༨༥ན) སྟོན་ན་རེ། མ་དག་ས་བདུན་ལ་གནས་པའི་བྱང་
སེམས་ཀྱི ས ་སྦྱོར ་བ འི ་སྒོ་ནས་ཕྱིར་མི་ལྡོག་པའི་རྟགས ་ཐོ བ ་ཀྱ ང ་།
བསམ་པའི་སྒོ་ནས་ཐོབ་པ་མིན་ཏེ། རང་ཙམ་གྱི་དོན་དུ་ཐར་པ་ཐོབ་
པར་འདོད་པའི་དེ་ཡོད་པའི་ཕྱིར་ཏེ། ལུང་ལས། ཇི་སྲིད་སངས་རྒྱས་
མ་ཐོབ་པ། །དེ་སྲིད་ཐེག་པ་དམན་པས་འཇིགས། །ཞེས་གསུངས་པའི་
ཕྱིར་ཟེར་བ། སེམས་བསྐྱེད་ལས་ཉམས་པར་ངེས་པའི་བྱང་འཕགས་
ཡོད་པ་ངོ་མཚར་རོ། །ལུང་འདི་རྒྱུད་བླའི་ཡིན་ཟེར་བ་དང་། ལ་ལ་ནི་
ལང་གཤེགས་ཀྱིས་ཡིན་ཞེས་མང་པོ་འཕྲུལ་ཡང་བཤད་རྒྱུད་རྡོ་རྗེ་རྩེ་
མོའི་ཡིན་ནོ། །
སྡོམ། རང་ལུགས་བསམ་སྦྱོར་གཉིས་སྒོས་གཟུགས་སོགས་ལ། །
བདེན་ཞེན་མངོན་གྱུར་ལྡོག་སོགས་རྟགས་ཞེ་བཞི། །
གང་རུང་ཐོབ་པའི་སེམས་དཔའ་ཕྱིར་མི་ལྡོག །
རྟགས་ཐོབ་བྱང་ཆུབ་སེམས་དཔའི་དོན་དུ་འདོད། །
རང་ལུགས་ལ། བསམ་སྦྱོར་གཉིས་ཀྱི་སྒོ་ནས་གཟུགས་སོགས་ལ་
བདེན་ཞེན་མངོན་གྱུར་ལོག་པ་སོགས་རྟགས་ཞེ་བཞི་གང་རུང་ཐོབ་
པའི་སེམས་དཔའ་དེ། ཕྱིར་མི་ལྡོག་པའི་རྟགས་ཐོབ་པའི་བྱང་ཆུབ་
སེམས་དཔའི་དགེ་འདུན་གྱི་དོན་དུ་འདོད་དོ། །སྐབས་ལྔ་པའི་མཐའ་
དཔྱོད་དུ། ཉོན་མོངས་སྤངས་པའི་བྱང་སེམས་ཚོགས་ལམ་པ་རྟགས་
གང་རུང་ཐོབ་ཅེས་པ་ཐེ་ཚོམ་ཟད་པའི་རྟཊ་ཙམ་ཐོབ་པའི་དོན་ཡིན་
གྱི་ཞེ་བཞི་གང་རུང་མིན་ནོ། །

སྡོམ། སྦྱོར་མཐོང་སྒོམ་ལ་ཉི་ཤུ་བཅུ་དྲུག་བརྒྱད། །
སྦྱོར་ལམ་བཞིར་ཡང་བཅུ་གཅིག་དྲུག་གཉིས་གཅིག །
མཐོང་ལམ་སྐད་ཅིག་བཅུ་དྲུག་གསུངས་པ་ནི། །
ཤེས་བཟོད་བཅུ་དྲུག་ལག་རྗེས་ལུས་ངག་གི །
བྱ་བར་རྒྱུ་ཡི་མིང་གིས་བཏགས་པའོ། །
དབྱེ་ན་སྦྱོར་མཐོང་སྒོམ་གསུམ་ལ་རིམ་པ་བཞིན་ཉི་ཤུ་དང་བཅུ་
དྲུག་དང་བརྒྱད་ཡོད་ལ། སྦྱོར་ལམ་བཞིར་ཡང་རིམ་བཞིན་བཅུ་
གཅིག་དང་། དྲུག་དང་། གཉིས་དང་། གཅིག་ཡོད་དོ། །མཐོང་ལམ་ལ་
རྩ་བར། དེ་འདྲའི་སྐད་ཅིག་བཅུ་དྲུག་ནི། །ཞེས་གསུངས་པ་ནི། བཟོད་
ཤེས་བཅུ་དྲུག་གི་ལག་རྗེས་སུ་གྱུར་པའི་ལུས་ངག་གི་བྱ་བ་ཁྱད་པར་
བ་ལ་རྒྱུ་(༨༥བ) མཐོང་ལམ་བཅུ་དྲུག་གི་མིང་གིས་བཏགས་པའོ། །འོན་
ཀྱང་དབང་འབྲིང་མཐོང་ལམ་པའི་རྒྱུད་ཀྱི་མཐོང་ལམ་སྐད་ཅིག་བཅུ་
དྲུག་ལ་ཡང་རྟགས་ཡོད་དེ། རྣམ་བཤད་ལས། དེ་འདྲའི་བཅུ་དྲུག་གིས་
བསྡུས་པ་ཐབས་ཤེས་ཁྱད་པར་ཅན་དང་། དེས་དྲངས་པའི་ལུས་ངག་
གི་ཐ་སྙད་ཁྱད་པར་ཅན་ཆོས་ཅན། ཞེས་གསུངས་པའི་ཕྱིར། ཡིག་ཆར།
དེ་རྟགས་མིན་པར་གསུངས་པ་སྤྱི་ལྡོག་གམ་དངོས་བསྟན་གཙོ་བོའི་
དེ་མིན་པ་ལ་དགོངས་སམ་དཔྱད། རོལ་མཚོ་ལས། རང་གང་ལ་ལྡན་
པའི་བྱང་སེམས་སྦྱོར་ལམ་པ་ཕྱིར་མི་ལྡོག་པར་ཡིད་ཆེས་པར་བྱེད་
པའི་སྒྲུབ་བྱེད་རྣམ་དག་དེ། སྦྱོར་ལམ་པ་ཕྱིར་མི་ལྡོག་པའི་རྟགས་ཀྱི་
མཚན་ཉིད། ཅེས་མཐོང་སྒོམ་ལ་དེ་ལྟར་གསུངས་པས། རང་རྒྱུད་ལྡན་
དཔོག་དགོས་ལ། ཡིག་ཆར། འབྲས་རྟགས་གསུངས་པ་དང་། སྦྱོར་

ལམ་དྲོད་ཀྱི་རྟགས་བཅུ་གཅིག་ཐོབ་ལ་གཞན་མ་ཐོབ་པར་རྩེ་མོ་ཐོབ་
མ་ཐག་པ་ཆོས་ཅན། དེར་ཐལ། དེའི་ཕྱིར། དེས་མཐོང་ལམ་པ་དང་
སྒོམ་ལམ་པ་ཡང་ཤེས་སོ། །ཞེས་གསུངས་པས། སངས་རྒྱས་ཀྱི་ལུས་
ངག་གི་འབྲས་རྟགས་ལས་རང་དང་། རྒྱུད་གཅིག་པའི་སྦྱོར་མཐོང་
བའང་ཕྱིར་མི་ལྡོག་པར་དཔོག་པ་ལྟ་བུ་འཇོག་གམ། ཡང་ན་ཐོབ་ཀྱང་
རྒྱུད་ལ་མེད་ཟེར་རམ་དཔྱད་ལ། ཕྱི་མས་སྔ་མ་དཔོག་པ་འདོད་དགོས་
སོ། །
སྡོམ། རེ་རེར་རྣམ་པ་རྟགས་དང་མཚན་མ་གསུངས། །
དེ་ཡི་ཁྱད་པར་འགྲེལ་ཆེན་གཉིས་ལ་ལྟོས། །
རྟགས་ཞེ་བཞི་རེ་རེར་མདོ་ལས། རྣམ་པ་དང་། རྟགས་དང་།
མཚན་མ་གསུམ་གསུངས་པ་དེ་ཡི་ཁྱད་པར་(༨༦ན) རྒྱན་སྣང་ལས། དེ་
ལ་རྣམ་པ་ནི། གཉེན་པོའི་ཕྱོགས་ཀྱིས་བསྡུས་པ་རྣམས་སོ། །རྟགས་ནི་
རང་ལ་གནས་པའི་མཚན་མ་རྣམས་སོ། །མཚན་མ་ནི། དེའི་ལོངས་
སྤྱོད་མཁོ་བར་གཏོགས་པའོ། །ཡང་ན་རྣམ་པ་ལུས་ཀྱི་དགའ་བའི་ཁྱད་
པར་ཏེ། བ་སྤུ་ལྡང་བ་དང་། མཆི་མ་འཛག་པ་ལ་སོགས་པའོ། །རྟགས་
ནི། ངག་གི་ཁྱད་པར་ཏེ་དགའ་བས་གསོལ་བ་འདེབས་པ་ལ་སོགས་
པའོ། །མཚན་མ་ནི། ཉམས་སུ་ལེན་པའི་ཁྱད་པར་ཏེ། ཉན་པ་དང་།
འཛིན་པ་དང་། ཀློག་པ་དང་། མཆོད་པ་ལ་སོགས་པའོ། །ཡང་ན་ཚིག་
འདི་དག་ནི། སྔ་མ་སྔ་མའི་བཤད་པར་འགྱུར་བ་ཡིན་ནོ། །ཞེས་པའི་སྔ་
མ་གསུམ་ནི་ཉི་སྣང་དུ་ཡང་གསུངས་པའི་དོན་ནི། དམན་པའི་ཡིད་
བྱེད་སོགས་ཀྱི་གཉེན་པོའི་ཕྱོགས་དང་། རང་ལ་གནས་པའི་གང་ཟག་

ཕྱིར་མི་ལྡོག་པའི་མཚན་མ་དང༌། དེའི་ཉམས་ལེན་དུ་མཁོ་བ་ལ་བྱེད་
དམ་དཔྱད་ལ། བར་པ་གསུམ་ནི། ལུས་ངག་ཡིད་ཀྱི་རྟགས་དང་།
གསུམ་པ་ནི། རྣམ་པ་ནི། གང་ཟག་དེ་ཕྱིར་མི་ལྡོག་པར་དཔོག་བྱེད་ཀྱི་
རྟགས་དང་། དེ་ནི་དེས་མཚན་མ་བཟུང་སླ་བ་ལ་བྱེད་ཅེས་སྔ་མ་སྔ་
མའི་དོན་བཤད་པར་བྱས་པས་སྔ་མ་གཉིས་ལྟར་ན་ནང་འགལ་ལམ་
སྙམ།
སྡོམ། མཐོང་ལམ་ལས་འཕྲོས་དབང་པོ་ཉེར་གཉིས་ལ། །
ཀུན་བཏུས་བསྡུ་བ་མཛོད་ཀྱི་བཤད་ཚུལ་མང༌། ། 
མདོར་ན་མཐོང་ལམ་གྱི་རྟཊ་བཅུ་པའི་སྐབས་སུ་བར་ཆད་འཇིག་
ལྟ་སོགས་སྤང་བྱ་ལ་རྐུན་པོ་དང༌། བཅུ་གཅིག་པ་སྦྱིན་སོགས་གཉེན་
པོ་ལ་དམག་དང་། བཅུ་གཉིས་པར་གཉེན་པོས་སྤང་བྱ་འཇོམས་པ་ལ་
གཡུལ་འགྱེད་པ་དང་། སྤང་བྱའི་རྣམ་སྨིན་གྱི་ཆ་དབང་(༨༦བ) པོ་ལྔ་
ནི། རྣམ་སྨིན་གྱི་རྟེན་ཡིན་པས་སྐྱེས་བུའི་རྟེན་གྲོང་དང་འདྲ། དབང་
རྟེན་འབྱུང་བ་འབྱུང་འགྱུར་ནི། དབང་པོའི་རྟེན་བྱེད་པས་གྲོང་གི་
རྟེན་གྲོང་ཁྱེར་དང་འདྲ། ཡུལ་དྲུག་ནི། རྣམ་ཤེས་འཇུག་ལྡོག་གི་གཞི་
བྱེད་པས་ཚོང་འདུས་དང་བཅས་པའི་གྲོལ་རྡལ་དང་འདྲ། སེམས་ནི།
འཁོར་ལ་དབང་བསྒྱུར་བས་བདག་དང་རྒྱལ་པོ་དང་འདྲ། སེམས་
བྱུང་ནི་དབང་བསྒྱུར་བྱ་ཡིན་པས་བདག་གི་བའམ་བློན་པོ་དང་འདྲ་
བས། སྔ་མ་རྣམས་གཏམ་གྱི་སྒྲས་ཉི་ཁྲི་དང་། ཕྱི་མ་གཉིས་རྒྱལ་བློན་གྱི་
སྒྲས་བརྒྱད་སྟོང་པར་གསུངས་པ་ལས་འཕྲོས་པའི་དབང་པོ་ཉེར་
གཉིས་ལས། དང་པོ་བཅུ་དགུ་ཕལ་ཆེར་འདྲ་ལ། ཐ་མ་གསུམ། ཀུན་

བཏུས་ལས་རིམ་བཞིན་སྦྱོར་ལམ་ནས་མཐོང་ལམ་སྐད་ཅིག་བཅོ་ལྔ་
དང་། བཅུ་དྲུག་པ་ནས་རྡོར་ཏིང་བར་དང༌། དགྲ་བཅོམ་པ་ལ་བཞག་
ནས་དང་པོ་གཉིས་ལ་ཡིད་མི་བདེའང་གསུངས་སོ། །ཉི་ཁྲི་ལས། དང་
པོ་ཉན་ཐོས་རྒྱུན་ཞུགས་ཞུགས་པ་དང་། ཐེག་ཆེན་མོས་སྤྱོད། གཉིས་
པ་མཐོང་ལམ་རྣམ་གྲོལ་ལམ་ནས་རྡོར་ཏིང་བར་དང་། མ་དག་ས་
བདུན། གསུམ་པ་ཉན་རང་དགྲ་བཅོམ་དང་ས་བཅུ་པ་ལ་བཞག་ལ།
བསྡུ་བ་ཡང་དེ་དང་མཐུན་ནོ། །མཛོད་ཀྱིས། མཐོང་སྒོམ་མི་སློབ་ལམ་
ལ་དགུ། །ཞེས་པ་ལྟར་ལ། གསེར་འཕྲེང་ལས། ཉི་སྣང་དུའང་དེ་ལྟར་
རོ་ཞེས་དང་། (༨༧ན) ཉི་སྣང་དུ་ཡང་མཛོད་དྲངས་ནས་གསུངས་པས་
རང་ལུཊ་ལ་ས་མཚམས་མཛོད་ལྟར་བྱས་ནས་ཟག་མེད་ཁོ་ནར་བྱའོ། །
ཀུན་བཏུས་ལུགས་ལ། དབང་པོ་གསུམ་རྒྱུད་ལྡན་གྱི་ལམ་ལ་དེའི་རྒྱུད་
ཀྱི་དབང་པོ་དེ་ཡིན་དགོས་ཏེ། དེ་ལ་ཐབས་ཀྱི་ཆ་ཡོད་པའི་ཕྱིར་ཏེ།
དར་ཊཱིཀ་ལས། ངེས་འབྱེད་ཆ་མཐུན་གྱི་རྗེས་ཐོབ་ཀྱི་དུས་ན་ཉེར་
བསྡོགས་ལ་བརྟེན་པའི་དགྲ་བཅོམ་ཐོབ་པར་འདོད་པའི་སས་བསྡུས་
པའི་ཡིད་མི་བདེ་བ་སྟེ་བཅུ་པོ་དེ་དག་ཆོས་ཅན། མི་ཤེས་པ་ཀུན་ཤེས་
པར་བྱེད་པའི་དབང་པོ་ཞེས་བྱ་སྟེ། ཞེས་གསུངས་པའི་ཕྱིར། དེའི་
ལུགས་ལ་མིག་དང་མིག་གི་ཁམས་ལ་མུ་བཞི་གསུངས་པ་ཡང་ཁམས་
ཀྱི་དོན་བཞི་གསུངས་པའི་དང་པོ་ས་བོན་གྱི་དབང་དུ་བྱས་ཀྱི་ཁམས་
བཅོ་བརྒྱད་ཀྱི་མིག་ཁམས་ལ་གཟུགས་ཀྱིས་ཁྱབ་སྟེ། ཀུན་བཏུས་ལས།
གཟུགས་ཀྱི་ཕུང་པོ་གང་ཡིན་པ་དེ་ཁམས་བཅུ་སྟེ། མིག་གི་ཁམས་
དང་། ནས། འདུ་བྱེད་ཀྱི་ཕུང་པོ་གང་ཡིན་པ་དེ་ནི་ཆོས་ཁམས་ཀྱི་

ཕྱོགས་གཅིག་གོ །ཞེས་གསུངས་པའི་ཕྱིར། དེས་ན་བསོད་གྲགས་པས།
མིག་དབང་དང་མིག་གི་ཁམས་དོན་གཅིག་ཏུ་གསུངས་པའང་ལེགས་
སམ་སྙམ། ཐ་མ་གསུམ་ལ། བཤད་ཚུལ་མང་བས་ཐལ་རང་གཉིས་ཀྱིས་
གང་ལྟར་འདོད་དཔྱད།
སྡོམ། སྒོམ་ལམ་ཁྱད་ཆོས་ངོ་བོ་དབྱེ་བ་གསུམ། །
དབྱེ་བ་ལས་འཕྲོས་གྲངས་དང་བྱེད་པ་ལ། །
རྩོད་པ་སྤོང་ཚུལ་གཉིས་སོ་དང་པོ་ནི། །
གྲངས་མེད་ལ་སོགས་བསྟན་པ་ཞེས་སོགས་གསུངས། །
འདི་ཡི་བདེན་པ་དབུ་མ་རང་ལུགས་ཀྱི། །
བདེན་པ་གཉིས་ལ་བྲི་སོགས་འདོད་ཀྱང་མིན། །
རྫས་སམ་དངོས་པོ་རང་མཚན་དོན་དམ་དང༌། །
ལྡོག་པ་སྤྱི་མཚན་ཀུན་རྫོབ་བདེན་པ་སྟེ། །
དངོས་པོ་གཅིག་ཀྱང་ལྡོག་པ་ཐ་དད་ཕྱིར། །
བྱེད་པར་དོན་དམ་ཐ་སྙད་ལ་ལྟོས་པའི། །
རྩོད་པ་གཉིས་སོ་བྲི་འཕེལ་དོན་དམ་པར། །
མེད་པར་ཐལ་པ་འདོད་པ་ཁོ་ན་དང༌། །
ཐ་སྙད་དུ་ནི་རེ་རེ་བ་སོགས་ཀྱི། །
མིན་ཡང་མ་ངེས་རྟེན་འབྲེལ་ཚོགས་པས་སོ། ། 
སྒོམ་ལམ་ལ་དང་པོར་ཁྱད་ཆོས་ནི། སྒོམ་པའི་ལམ་ནི་ཟབ་པ་སྟེ།
ཞེས་སོགས་གསུངས་ལ། དེ་ཡུལ་སྟོང་ཉིད་ཀྱིས་བདེན་གྲུབ་བཀག་
པས་སྒྲོ་འདོགས་ཀྱིས་མཐའ་དང་། དེ་ལ་བྱ་བྱེད་རུང་བས་སྐུར་
འདེབས་ཀྱི་མཐའ་ལས་གྲོལ་བས་ཟབ་པ་དང་། སྒོམ་ལམ་རང་གི་རྒྱུན་

བསྐལ་ཆེན་གྲངས་མེད་གཉིས་ཀྱི་ཡུན་ལ་གོམས་པས་ཟབ་པར་འཇོག་
ཚུལ་གཉིས་(༨༧བ) འགྲེལ་པའི་ཟིན་བྲིས་ལས་གསུངས་སོ།
གཉིས་པ་སྒོམ་ལམ་གྱི་ངོ་བོ་ནི། ངེས་འབྱེད་ཡན་ལག་ཅེས་སོགས་
ཀྱིས་ངེས་ཆ་སོགས་གསུམ་གྱིས་མཐོང་བའི་དོན་དེ་ཐོས་བསམ་སྒོམ་
གསུམ་མམ། སྦྱོར་དངོས་རྗེས་གསུམ་གྱི་ཤེས་རབ་ཀྱིས་ཡང་དང་ཡང་
དུ་སེམས་པ་དང་། འཇལ་བ་དང༌། ངེས་པར་རྟོཊ་པས་ན་ས་
རྒྱུན་ཆགས་པར་འབྱུང་ངོ་། །གསུམ་པ་ནི། ཁམས་གསུམ་ས་དགུའི་
སེམས་རྟེན་བྱས་པའི་སྒོམ་ལམ་དེ་ལ་སྤང་བྱ་རྣམ་རྟོག་ཆེ་འབྲིང་སོཊ་
དགུའི་གཉེན་པོ་ཆུང་འབྲིང་སོགས་དགུར་དབྱེ་བ་སྟེ་ས་བཅད་གསུམ་
གྱི། དབྱེ་བ་ལས་འཕྲོས་ཏེ་གྲངས་ཀྱི་རྩོད་པ་ཉི་སྣང་ལྟར་ན། སྒོམ་ལམ་
ལ་འབྲས་བུ་གྲངས་མེད་པ་སོགས་མི་འཐད་པར་ཐལ། དེ་དག་དོན་
དམ་དུ་མེད་པའི་ཕྱིར། ཞེས་རྐང་པ་དང་པོ་གཉིས་རྩོད་པ་དང་། དེ་
ནས་གཉིས་ཀྱིས་མ་ཁྱབ་སྟེ། ཀུན་རྫོབ་ཏུ་དེ་བཞིན་གཤེགས་པས་
ཐུགས་བརྩེ་བས་བཞེད་ཅེས་ལན་མཛད་དེ། དབུ་མ་རང་ལུགས་ཀྱི་
བདེན་གཉིས་ལ་སྦྱོར་རོ། །འགྲེལ་བ་ལྟར་ན་དབྱེ་བའི་གྲངས་དང་།
བྱེད་པ་ལ་རྩོད་པ་སྤོང་ཚུལ་གཉིས་སོ། །དང་པོ་ནི། སྒོམ་ལམ་དགུར་
དབྱེ་བ་མི་འཐད་པར་ཐལ། ཡུམ་ལས་དེའི་འབྲས་བུ་བསོད་ནམས་
གྲངས་མེད་སོགས་གསུངས་པས། རྒྱུ་ཡང་དེ་སྙེད་ཡོད་དགོས་པའི་
ཕྱིར་ཞེས་པའི་རྩོད་པ་ཁོང་ནས་བཏོན་ཏེ། ལན་དུ་གྲངས་མེད་ལ་
སོགས་བསྟན་པ། ཞེས་སོགས་གསུངས་པ་འདི་ཡི་བདེན་གཉིས་དབུ་
མ་(༨༨ན) རང་ལུགས་ཀྱི་བདེན་པ་གཉིས་ལ་འབྲེ་ཤེས་རབ་འབར་སོཊ་

འདོད་ཀྱང་། དེ་མིན་པར་འགྲེལ་པར། ལྡོག་པ་ལ་ལྟོས་ནས། ཞེས་པས་
གྲུབ་པས། རང་ལུགས་ལ་ལོ་ཆེན་དང་། ཁྱུང་གི་བཞེད་པ་ལྟར་རྫས་
སམ་ངོ་བོ་ལ་རང་མཚན་དང་དོན་དམ་དང་། ལྡོག་པ་ལ་སྤྱི་མཚན་
དང་ཀུན་རྫོབ་བདེན་པ་ཞེས་རྟོག་གེ་པ་ལ་གྲགས་པ་སྟེ། འབྲས་བུ་
བསོད་ནམས་གྲངས་མེད་པ་ཡང་། ངོ་བོ་གཅིག་ཀྱང་ལྡོག་པ་ཐ་དད་
དུ་ཕྱེ་བ་ལྟར་རྒྱུ་སྒོམ་ལམ་ལ་ཡང་ལྡོག་ཆོས་དགུ་ལས་མང་ཡང་ངོ་བོ་
དགུར་འདུ་བའི་ཕྱིར་ཞེས་རྩ་ཚིག་གིས་བསྟན་ཏོ། །རྟོགས་དཀའི་སྣང་
བར་ཚིག་ཟིན་མི་འདྲའོ། །བྱེད་པར་རྩོད་པ་ལ། དོན་དམ་དང་། ཐ་
སྙད་ལ་ལྟོས་པའི་རྩོད་པ་གཉིས་སོ། །དང་པོ་ལ། རྩོད་པ་ནི། དངོས་པོ་
བརྗོད་དུ་མེད་པ་ལ། །ཞེས་སོགས་ཀྱི་སྒོམ་ལམ་ཆོས་ཅན། ཁྱོད་ཀྱིས་
སྤང་བྱ་ཉམས་པ་དང་། གཉེན་པོ་ཐོབ་པའི་བྱ་བ་བྱེད་མི་རུང་བར་
ཐལ། དོན་དམ་པར་མེད་པའི་ཕྱིར། ཁྱབ་སྟེ། དོན་དམ་པར་ཉམས་
འཕེལ་མེད་པའི་ཕྱིར། ཞེས་པར། བྱང་ཆུབ་ཇི་ལྟར། ཞེས་སོགས་རྐང་
པ་གཉིས་ཀྱིས། དཔེར་ན། བླ་མེད་བྱང་ཆུབ་ཀྱི་ཐ་སྙད་དུ་གདུལ་བྱའི་
དོན་སྒྲུབ་པ་(༨༨བ) བཞིན་དུ་སྒོམ་ལམ་འདིས་ནི་སྤང་གཉེན་བྲི་འཕེལ་
གྱི་དོན་བྱེད་ཅེས་ཐ་སྙད་དུ་ཁྱབ་པ་མ་ངེས་པ་དང་། རྐང་པ་ཕྱི་མ་
གཉིས་ཀྱི་བླ་མེད་བྱང་ཆུབ་ཀྱིས་དོན་དམ་པར་གཞན་གྱི་དོན་མི་བྱེད་
པ་བཞིན་དུ་སྒོམ་ལམ་གྱི་བྲི་འཕེལ་དོན་དམ་པར་བྱེད་པ་མི་འཐད་
པར་འདོད་པ་ཁོ་ན་ཡིན་ཞེས་པ་དང་། གཉིས་པ་ནི་སེམས་ནི་སྔ་མས།
ཞེས་སོགས་ཀྱིས་ཐ་སྙད་དུ་ཡང་བྱང་ཆུབ་ཀྱི་སེམས་ཀྱིས་ནི་བླ་མེད་
བྱང་ཆུབ་སྐྱེད་མི་རུང་བར་ཐལ། སེམས་སྔ་ཕྱི་རེ་རེ་བ་ཙམ་གྱིས་མི་

སྐྱེད། སོགས་པས་དུ་མ་ཅིག་ཅར་སྐྱེ་བས་ཀྱང་མིན། དུ་མ་རིམ་གྱི་བྱུང་
བ་དུས་གཅིག་ཏུ་ཚོགས་པས་ཀྱང་མི་སྐྱེད་པའི་ཕྱིར། ཞེས་པར། མར་
མེའི་དཔེ་ཡི། ཞེས་སོགས་ཀྱིས་བརྩད་པ་དེ་ནི་ཡང་དག་པ་མིན་པས།
དེ་ཡང་ཁྱབ་པ་མ་ངེས་ཏེ། མར་མེའི་དཔེ་ལྟར་སྐད་ཅིག་སྔ་ཕྱི་རྣམས་
ཕན་ཚུན་ལྟོས་པའི་རྒྱུ་རྐྱེན་རྟེན་འབྲེལ་ཚོགས་པས་བྱང་ཆུབ་ཐོབ་
པས་སོ། །ཞེས་པ་གསེར་འཕྲེང་ལྟར་ལ། རྣམ་བཤད་དང་རྟོགས་དཀའི་
སྣང་བར། ། ཐ་མ་ལ་སྔ་ཕྱི་དུ་མ་རིམ་གྱིས་བྱུང་བས་མི་སྐྱེད་པའི་ཕྱིར་
ཞེས་པར་རྟགས་དང་པོ་རྣམས་ལ་ཁྱབ་པ་མ་ངེས་པ་དང་། ཐ་མ་ལ་
རྟགས་མ་གྲུབ་ཀྱི་ལན་དང་། ཐ་མའི་སྒྲུབ་བྱེད་དུ་སྔ་མ་ཕྱི་མའི་ཚེ་
འཇིག་པས་ཕན་ཚུན་འབྲེལ་བ་མེད་པའི་ཕྱིར་ཞེས་པར། ཁྱབ་པ་མ་
ངེས་པའི་ལན་བྱེད་པ་དང་། ལན་འདི་དག་རྒྱན་སྣང་ལས། སྔར་
བཤད་པའི་ཕྱོགས་མངོན་པར་འདོད་པ་མ་ཡིན་པའི་ཕྱིར། ཕྱོགས་ཕྱི་
མ་ལ་རབ་ཏུ་གྲགས་པའི་དཔེའི་ཚུལ་གྱིས་ལན་གདབ་པའི་ཕྱིར། ཞེས་
པའི་དགོངས་པར་རྟོགས་དཀའི་སྣང་བར་གསུངས་པ་ཤིན་ཏུ་ལེགས་
ལ། གསེར་འཕྲེང་གི་རྟགས་ཐ་མ་དེ་རྟགས་སྒྲུབ་ཏུ་བྱས་པས་དོན་ལ་
འགལ་བ་མེད་དོ། །གསེར་འཕྲེང་ལས། བརྒྱད་མཉམ་བཞག་ཏུ་རྟོགས་
པ་དང་། རྗེས་སུ་མཐུན་པའི། ཞེས་གསུངས་པས། ཟབ་(༨༩ན) མོ་
བརྒྱད་ལ་བདེན་པ་གཉིས་ཀའི་ཆ་རེ་འཇོག་གམ་དཔྱད།
སྡོམ། ཆོས་སྐུ་འགྲུབ་བྱེད་སྲིད་ཞི་མཉམ་ཉིད་སྦྱོར། །
ངོ་བོ་རྗེས་ཐོབ་སོགས་ཀྱི་སྐབས་སུ་ཡང༌། །
བདེན་འཛིན་མངོན་གྱུར་སྐྱེ་བའི་སྐབས་བཅོམ་པའི། །

ཆ་ནས་བཞག་པའི་དག་སའི་ཡེ་ཤེས་སོ། །
གསུམ་པ་སྐུ་གསུམ་སྒྲུབ་བྱེད་ཀྱི་ལམ་གསུམ་བཤད་པ་ལ་གསུམ།
དང་པོ་ཆོས་སྐུ་འགྲུབ་བྱེད་སྲིད་ཞི་མཉམ་པ་ཉིད་ཀྱི་སྦྱོར་བའི་མཚན་
ཉིད་དམ་ངོ་བོ་ནི། རང་གིས་རྗེས་ཐོབ་སོགས་ཀྱིས་སྐབས་སུ་ཡང་
བདེན་འཛིན་མངོན་གྱུར་སྐྱེ་བའི་གོ་སྐབས་བཅོམ་པའི་ཆ་ནས་བཞག་
པའི་དག་སའི་ཡེ་ཤེས་སོ། །
སྡོམ། ཁ་ཅིག་སྟོང་ཉིད་རྟོགས་པ་ཁོ་ནར་འདོད། །
དག་སའི་བདག་མེད་ཕྲ་རགས་གསུམ་རྟོགས་པའི། །
ཡེ་ཤེས་གསུམ་ཡང་ཤེས་རབ་ཆ་ཡིན་ཞིང་། །
ཆོས་སྐུའི་ལག་རྗེས་གཙོ་བོར་འཇོག་བྱེད་ཕྱིར། །
འདིར་གསུངས་རྟགས་འདིས་ཤེས་རབ་ཆ་ཀུན་འགྲུབ། 
ཁ་ཅིག་དེ་སྟོང་ཉིད་རྟོཊ་པའི་ཡེ་ཤེས་ཁོ་ནར་འདོད་པ་མི་འཐད་
དེ། དག་སའི་བདག་མེད་ཕྲ་རགས་གསུམ་གང་རུང་རྟོགས་པའི་ཡེ་
ཤེས་གསུམ་ཡང་ཤེས་རབ་ཀྱི་ཆ་ཡིན་ཞིང་། ཆོས་སྐུའི་ལག་རྗེས་གཙོ་
བོར་འཇོག་བྱེད་ཡིན་པའི་ཕྱིར་ཞེས་ཡིག་ཆ་འདིར་གསུངས་པའི་རྟཊ་
འདིས་དག་སའི་ཤེས་རབ་ཀྱི་ཆ་ཀུན་སྲིད་ཞི་མཉམ་ཉིད་ཀྱི་སྦྱོར་བར་
འགྲུབ་ལ། སྐབས་དང་པོའི་མཐའ་དཔྱོད་ལས། དག་སའི་ངེས་འབྱུང་
སྒྲུབ་པ་དང་། སྲིད་ཞི་མཉམ་ཉིད་ཀྱི་སྒྲུབ་པ་དང༌། ཞིང་དག་སྦྱོར་བ་
དང་། དག་སའི་ཡེ་ཤེས་རྣམས་དོན་གཅིག་པའི་ཕྱིར་ཏེ། ཞེས་གསུངས་
པས་དག་སའི་ཡེ་ཤེས་ཐམས་ཅད་དེར་འགྲུབ་བོ། །བསོད་གྲགས་པའི་
མཐའ་དཔྱོད་ལས། ཞིང་དག་སྦྱོར་བ་དང་། ཐབས་མཁས་སྦྱོར་བ་

འགལ་བར་ཐལ། དེ་གཉིས་གང་རུང་དང་སྲིད་ཞི་མཉམ་ཉིད་ཀྱི་སྦྱོར་
བ་འགལ་བའི་ཕྱིར་ན་མ་ཁྱབ། ཅེས་ཤེས་རབ་ཀྱི་ཆ་རྣམས་སྲིད་ཞི་
མཉམ་ཉིད་དང་། ཐབས་ཀྱི་ཆ་རྣམས་གཞན་གཉིས་ཀར་བཞག་གོ
སྡོམ། གསེར་འཕྲེང་ཚོགས་ལམ་ལ་ཡང་སྦྱོར་བ་གསུམ། །
སྒོམ་ཚུལ་གསུངས་པར་འཁྲུལ་ནས་ཐོབ་བོ་ཞེས། །
ཁ་ཅིག་འདོད་ཀྱང་མི་འཐད་རྗེས་ཀྱི་ཚེ། །
བདེན་འཛིན་མངོན་གྱུར་གོ་སྐབས་མ་བཅོམ་ཕྱིར། །
གསེར་འཕྲེང་ལས། ཚོགས་ལམ་ནས་(༨༩བ) བཞག་དགོས་ཏེ། ཞེས་
པ་ནས། དེ་གསུམ་མི་བྱེད་ན་བྱང་སེམས་མ་ཡིན་པར་འགྱུར་བས་སོ། །
་ཚོགས་ལམ་ལ་ཡང་སྦྱོར་བ་གསུམ་སྒོམ་ཚུལ་གསུངས་པར་འཁྲུལ་
ནས་ཐོབ་བོ་ཞེས་ཁ་ཅིག་འདོད་ཀྱང་། མི་འཐད་དེ། ཚོགས་ལམ་
སོགས་ཀྱི་རྗེས་ཐོབ་ཀྱི་ཚེ་བདེན་འཛིན་མངོན་གྱུར་སྐྱེ་བའི་གོ་སྐབས་
མ་བཅོམ་པའི་ཕྱིར། ཡིག་ཆར། དེ་སྒོམ་ཚུལ་ལ་སྦྱར་བ་གསེར་འཕྲེང་
ལས། ཐོབ་བྱེད་ཀྱི་ནུས་པ་ཡང་ཕྱིར་མི་ལྡོག་པའི་རྟེན་གྱིས་སྒོམ་པ་
གཞུང་གི་རིམ་པ་ལས། ཞེས་དང་། འདིའི་མི་སློབ་པ་ས་བརྒྱད་པ་ཡན་
ལ་བཟུང་ངོ་། །ཞེས་གསུངས་པས་ཡིན་ལ། འོན་ཀྱང་གསེར་འཕྲེང་
སྐབས་དང་པོར་ཐབས་མཁས་སྦྱོར་བའི་སྐབས་འདི་དང་སྔ་མ་གཉིས་
ཀྱི་ས་མཚམས་འཆད་པར་འགྱུར་རོ། །ཞེས་གསུངས་ཤིང་། དེ་འདི་
མིན་ན་མི་རྙེད་པའི་ཕྱིར་དང༌། སྐབས་འདིར་ཡང་གལ་ཏེ་ཐབས་
མཁས་སྦྱོར་བ་སོ་སྐྱེ་ལ་མེད་དེ། ཡོད་ན་སྦྱོར་བ་དང་པོ་ཡོད་དགོས་པ་
ལས། དེ་མེད་དེ། བདུད་བཞི་བཅོམ་པ་མེད་པས་སོ་ཞེ་ན། ལན་དུ

ནམ་མཁྱེན་མེད་ཀྱང་མངོན་རྟོགས་བརྒྱད་གང་རུང་མེད་པ་མིན་པ་
བཞིན་ནོ། །ཞེས་གསུངས་པའི་ཕྱིར་ཞེ་ན་དཔྱད་པར་བྱའོ། །
སྡོམ། རྩོད་ཚུལ་འདི་དག་ཁ་ཅིག་དབུ་སེམས་དང༌། །
ཁ་ཅིག་ཐལ་རང་ཁོ་ནའི་རྩོད་ཚུལ་ཟེར། ། 
ལ་ལ་དེ་གཉིས་མི་འཐད་འདི་དག་ནི། ། །
མདོ་ལས་དངོས་བསྟན་རྩོད་པ་ཡིན་ཕྱིར་ཟེར། །
གསུམ་ག་མི་འཐད་འདི་ལ་དོན་སྨྲ་དང་།
སེམས་ཙམ་རང་རྒྱུད་པ་ཡི་རྩོད་ཚུལ་ཏེ། ། ི
ཐལ་རང་སེམས་ཙམ་གསུམ་གྱི་ལན་རེ་ཡང༌། །
ཡོད་པའི་ཕྱིར་ཏེ་གྲུབ་མཐའ་རང་རང་གི །
བདེན་གཉིས་འཇོག་མཚམས་ཕྲ་རགས་མི་མཚུངས་ཕྱིར། །
ལས་མེད་ལ་སོགས། །ཞེས་པའི་རྩོད་ཚུལ་འདི་དག་ཁ་ཅིག་གིས།
དབུ་སེམས་ཁོ་ནའི་དང་། ཁ་ཅིག་གིས། ཐལ་རང་ཁོ་ནའི་རྩོད་ཚུལ་
ཟེར། ལ་ལས་གཉིས་ཀ་མི་འཐད་དེ། འདི་དག་ནི་མདོ་ལས་དངོས་སུ་
བསྟན་པའི་རྩོད་པ་ཡིན་པའི་ཕྱིར་ཟེར། དེ་གསུམ་ག་མི་འཐད་དེ།
འདི་ལ་དོན་སྨྲ་གཉིས་ཀྱིས་ཕྱི་དོན་དང་བདེན་གྲུབ་མེད་ན་མི་འཐད་
པ་(༩༠ན) དང་། སེམས་ཙམ་པས་དངོས་པོ་བདེན་གྲུབ་མེད་ན་མི་
འཐད་པ་དང་། རང་རྒྱུད་པའི་རང་ངོས་ནས་མེད་ན་མི་འཐད་པའི་
རྩོད་ཚུལ་ཏེ།དེ་ལ་ཐལ་འགྱུར་བས་རང་བཞིན་གྱིས་མེད་པ་དང་།
རང་རྒྱུད་པས་བདེན་མེད་དང་། སེམས་ཙམ་པས་ཕྱི་དོན་མེད་པ་ལ་
བྱ་བྱེད་འཐད་ཚུལ་གསུམ་གྱིས་རང་རང་གི་ལུགས་ཀྱི་བདེན་གཉིས་
མི་འགལ་བའི་ལན་རེ་ཡང་ཡོད་པའི་ཕྱིར་ཏེ། གྲུབ་མཐའ་རང་རང་གི་

བདེན་གཉིས་འཇོག་ཚུལ་ཕྲ་རགས་མི་མཚུངས་པའི་ཕྱིར།
སྡོམ། མདོར་གསུངས་གྲུབ་མཐའི་རྩོད་ཚུལ་མིན་དགོས་ན། །
གྲུབ་མཐའི་རྩོད་ཚུལ་མདོ་དོན་མིན་པར་འགྱུར། །
གསུམ་པ་མདོར་གསུངས་པའི་རྩོད་པ་གྲུབ་མཐའི་རྩོད་ཚུལ་མིན་
དགོས་ན། གྲུབ་མཐའི་རྩོད་ཚུལ་མདོའི་དོན་མིན་པར་འགྱུར་རོ། །
སྡོམ། ཁ་ཅིག་གཞན་གསོད་རྨིས་པ་མངོན་ཞེན་གྱིས། །
བསད་པས་སྲོག་གཅོད་ལས་ལམ་རྫོགས་པར་སྨྲ། །
རྨི་ལམ་མི་ལ་སེམས་མེད་ཕྱིར་ན་དེ། །
མི་འཐད་ཕ་མ་བསད་པར་ཐལ་བར་འགྱུར། །
དེ་ཕྱིར་ཕྱི་ནས་ལས་ལམ་རྫོགས་གསུངས་པ། །
གནོད་སེམས་བྱས་བསགས་ཚང་བ་ཡིན་ནམ་དཔྱད། །
ཁ་ཅིག །རྨི་ལམ་དུ་གཞན་གསོད་པ་རྨིས་པ་སད་དུས་ཨ་ལ་ལ་
བསད་དོ་ཞེས་མངོན་ཞེན་གྱིས་གསོས་པས་སྲོག་གཅོད་ཀྱི་ལས་ལམ་
རྫོགས་པར་སྨྲ་བ་ནི། རྨི་ལམ་གྱི་མི་ཕྱི་དོན་མི་འདོད་པ་ལྟར་ན་རྟག་པ་
དང་། ཕྱི་དོན་འདོད་པ་ལྟར་ན་ཆོས་ཀྱི་སྐྱེ་མཆེད་ཀྱི་གཟུགས་ཡིན་
པས། དེ་ལ་སེམས་མེད་པའི་ཕྱིར་ན་དེ་མི་འཐད་པར་ཐལ། དེར་སྲོག་
གཅོད་ཀྱི་ལས་ལམ་རྫོགས་ན། ཕ་མ་བསད་པའི་མཚམས་མེད་ཀྱང་
འབྱུང་བར་ཐལ་བར་འགྱུར་བའི་ཕྱིར། དེའི་ཕྱིར་མདོ་ལས་ཕྱི་ནས་
མངོན་ཞེན་གྱིས་གསོས་ནས་ལས་ལམ་རྫོགས་པར་གསུངས་པ་གནོད་
སེམས་བྱས་བསགས་ཚང་བ་ཡིན་ནམ་དཔྱད་གསུངས་ཀྱང་། བསོད་
གྲགས་པའི་སྤྱི་དོན་ལས། རྣབ་སེམས་གནོད་སེམས་སོགས་ཡིད་ཀྱི་

ལས་ལམ་རྫོགས་པ་ལ་(༩༠བ) དགོངས་པ་ཡིན་གྱི། ལུས་ངག་གི་ལས་
ལམ་རྫོགས་པ་མ་ཡིན་ཏེ། ཞེས་གསུངས་པའི་ཕྱིར་རོ། །
སྡོམ། རོང་སྟོན་དེར་སྡིག་གསོག་ན་ཕམ་པ་ཡང། །
འབྱུང་ཞེས་རྩོད་དེ་བཅས་དབང་མ་དགོངས་སོ། །
འདི་ལས་འཕྲོས་ཏེ་མདོར་གསུངས་ཀླན་ཀ་ནི། །
ལས་མེད་ལས་འབྲས་དོན་དམ་ཐལ་བ་དང༌། །
ལུང་འགལ་རྨི་ལམ་ལས་གསོག་ཐལ་བ་བཞི། །
ཉིན་ཡང་ལས་མེད་ཀླན་ཀ་དང་པོའོ། །
རོང་སྟོན་ན་རེ། དེ་རྨི་ལམ་དུ་མི་བསད་པ་རྨིས་པས་སྡིག་པ་གསོག་
ན། དེའི་ཚེ་དགེ་སློང་ལ་ཕམ་པ་ཡང་འབྱུང་བར་ཐལ་ལོ་ཞེས་རྩོད་པ་
དེ། སྡོམ་པ་ཐོབ་གཏོང་བཅས་པའི་དབང་གིས་ཡིན་པ་མ་དགོངས་
པས་སོ། །སྲིད་ཞི་མཉམ་ཉིད་སྦྱོར་བ་འདི་ལས་འཕྲོས་ཏེ། མདོར་
གསུངས་པའི་ཀླན་ཀ་ནི། ལས་མེད་པ་དང་། ལས་འབྲས་དོན་དམ་དུ་
ཐལ་བ་དང་། ལུང་དང་འགལ་བ་དང༌། རྨི་ལམ་དུ་ལས་ལམ་རྫོགས་
པར་གསོག་པར་ཐལ་བ་བཞི་ལས། ཤཱ་རིའི་བུས་ཉིན་པར་ཡང་། དགེ་
སྡིག་གི་ལས་གསོག་པ་དང་འཕེལ་བ་མེད་པར་ཐལ། ལས་འབྲས་དོན་
དམ་པར་མེད་པའི་ཕྱིར། དཔེར་ན་རྨི་ལམ་བཞིན་ཞེས་པ་ཀླན་ཀ་དང་
པོའོ། །
སྡོམ། དོན་དམ་དུ་འདོད་ཀུན་རྫོབ་ཏུ་ནི་དཔེ། 
མ་གྲུབ་ཞེན་པས་གསོས་ན་བྲི་འཕེལ་ཕྱིར། །
འོ་ན་རྨི་ལམ་ལས་ཀྱང་བྲི་འཕེལ་དུ། །
འགྱུར་ཕྱིར་དོན་དམ་ཐལ་བ་གཉིས་པའོ། །

ལན་ནི་རབ་འབྱོར་གྱིས་དོན་དམ་དུ་འདོད་ལན་དང་། ཀུན་རྫོབ་
ཏུ་ན་ཁྱབ་པ་མ་ངེས་ལ། དཔེ་ཡང་མ་གྲུབ་སྟེ། རྨི་ལམ་གྱི་ལས་ཀྱང་
སད་ནས་མངོན་པར་ཞེན་པས་གསོས་ན་བྲི་འཕེལ་ཡོད་པའི་ཕྱིར།
ཞེས་པར། འོ་ན་རྨི་ལམ་གྱི་ལས་ཀྱང་བྲི་འཕེལ་དུ་འགྱུར་བའི་ཕྱིར་ན་
ལས་འབྲས་དོན་དམ་དུ་ཡོད་པར་ཐལ་ལོ། །ཞེས་པ་རབ་འབྱོར་གྱིས་
བཀོད་པའི་ཀླན་ཀ་གཉིས་པའོ། །
སྡོམ། ལས་ནི་དམིགས་བཅས་སྐྱེ་ཕྱིར་མངོན་ཞེན་གྱིས། །
འཕེལ་བ་བདེན་ཕྱིར་མ་ཡིན་རྫུན་ཕྱིར་མིན། །
གཉིས་པར་བརྒྱད་སྟོང་བདེ་གཤེགས་ལས་གསོག་འཕངས། །
དམིགས་བཅས་སྐྱེ་ན་མདོ་ལས་ཆོས་རྣམས་ཀུན། །
དབེན་གསུངས་ལུང་འགལ་ཀླན་ཀ་གསུམ་པའོ།
ཤཱ་རིའི་བུས་ལན་ནི། ལས་ནི་དམིགས་བཅས་ཏེ་ཀུན་རྫོབ་ཏུ་སྐྱེ་
བའི་ཕྱིར་ན། རྨི་ལམ་གྱི་ལས་མངོན་ཞེན་གྱིས་འཕེལ་བ་བདེན་པའི་
ཕྱིར་རམ་དོན་དམ་པའམ་དམིགས་མེད་དུ་མ་ཡིན། རྫུན་ཕྱིར་རམ་
ཀུན་རྫོབ་ཏུ་མི་འཕེལ་བ་ཡང་མིན་ནོ། །འདི་ནི་ཉི་སྣང་ལས། ཚེ་དང་
ལྡན་པ་(༩༡ན) ཤཱ་རིའི་བུ་ལས་དེ་ལ་ཁྱོད་ཇི་སྐད་སྨྲ། ཞེས་བྱ་བ་ནི་ཡང་
དག་པ་མ་ཡིན་པའི་རང་བཞིན་ཡོངས་སུ་དྲིད་པས་གཉེན་པོ་འགལ་
བ་ཡིན་ཡང་རྣམ་པར་རྟོག་པ་རྗེས་སུ་འཇུག་པར་ཐལ་བ་དེ་དོན་དམ་
པར་ཉིད་དུ་ཡང་དག་པར་སྟོན་པའི་དོན་གྱིས་དེ་ལྟར་བརྩད་པ་ཡིན་
ནོ། །འདིའི་ལན་ནི། དམིགས་པ་དང་བཅས་པ་ལས་སྐྱེ་བར་ཁས་
བླངས་པའི་ཕྱིར་དང་། དམིགས་པ་མེད་པའི་སྐྱེ་བ་བཀག་པའི་ཕྱིར་ན་

སླར་བརྡ་ལས་བྱུང་བ་ཉིད་དུ་གང་གསུངས་པ་ཡིན་ནོ། །ཞེས་པའི་
དོན་དུ་གསེར་འཕྲེང་ལས་གསུངས་ནས། དང་པོའི་ལན་རབ་འབྱོར་
གྱིས་བཏབ་ནས། སླར་ཡང་དེ་ལ་རང་གིས་དོགས་པ་བཀོད་པ་ནི།
དོགས་པ་འདི་འདྲ་བྱུང་ན་ཁྱེད་ལན་ཅི་འདེབས་ཞེས་ཤཱ་རིའི་བུ་ལ་
དྲིས་པར་གསུངས་སོ། །འོན་ཀྱང་རྣམ་བཤད་ལས། མདོ་འདི་རབ་
འབྱོར་གྱིས་རྩོད་པའི་སྐབས་དབྱེ་བ་དང་། རྟོགས་དཀའི་སྣང་བར།
འདི་ཀླན་ཀ་དང་པོའི་འཕྲོས་སུ་བྱས་ནས་སྔ་མ་ལྟར་ན་རབ་འབྱོར་
རང་ཉིད་ཀྱི་དམ་བཅའ་རང་ཉིད་ཀྱིས་བཀག་པ་དང་། ཤཱ་རིའི་བུ་
རང་ཉིད་ཀྱིས་སྨྲས་པའི་ལན་ལ་རང་ཉིད་ཀྱིས་ཀླན་ཀ་འཕངས་པར་
ཐལ་བས་སོ། །ཞེས་བཀག་ནས། མདོ་རྗེས་མའི་ནང་ནས་ཤཱ་རིའི་བུས་
སྨྲས་པ་རྩོད་པ་དང་། རབ་འབྱོར་གྱི་དེ་ལན་ལ་སྦྱར་བ་ལྟར། ཡིག་ཆར།
གཉིས་པ་ལ་རྨི་ལམ་ན་ཡང་ལས་ལམ་རྫོཊ་(༩༡བ) པར་ཐལ་བར་ཞེས་
གསུངས་ནས། ཤཱ་རིའི་བུའི་འོ་ན། རྨི་ལམ་ན་དགེ་སྡིག་གི་ལས་ལམ་
ཡོངས་སུ་རྫོགས་པ་ཡོད་པར་ཐལ། སད་རྨི་གཉིས་མཚུངས་པའི་ཕྱིར།
འདོད་ན་རྨི་ལམ་དུ་མི་བསད་པས་ཀྱང་། དགེ་སློང་གི་སྡོམ་པ་གཏོང་
བར་ཐལ་ལོ་ཞེས་པར། རབ་འབྱོར་གྱིས་འདོད་ལན་བཏབ་ནས། སྡོམ་
པ་མི་གཏོང་བ་བཅས་དབང་ཡིན་ལ། སད་རྨི་ལ་སྟོབས་ཆེ་ཆུང་ཡོད་
པར་གསུངས་སོ། །རྟོགས་དཀའི་སྣང་བར། རྨི་ལམ་ན་ཆོས་ཅན།
གསད་བྱ་གསོད་པ་སོགས་ཀྱི་དམིགས་པ་བདེན་པ་བ་ཡོད་པར་ཐལ།
ལས་གསོག་པ་ཡོད་པའི་ཕྱིར། ཞེས་པར། རབ་འབྱོར་གྱིས་ལན་རྨི་ལམ་
དུ་བསད་པ་རྨིས་པ་ལ་རྗེས་སུ་གསོས་བཏབ་ཚེ། དམིགས་ཡུལ་རྟོག་

བཏགས་ཀུན་རྫོབ་ཙམ་ཡོད་ལ། དོན་དམ་སད་པ་ལ་མེད་པས་དཔེ་མ་
གྲུབ་ཅིང་། ཁྱབ་པ་མ་ངེས་གསུངས་སོ། །ཉི་སྣང་གི་དགོངས་པ་སྔ་མར་
ངེས་སོ། །གཉིས་པར་བརྒྱད་སྟོང་པ་དང་རྒྱན་སྣང་ལྟར་ན། བདེ་བར་
གཤེགས་པ་ལ་ལས་གསོག་པ་ཡོད་པར་ཐལ། དེ་ལ་རྗེས་ཀྱི་རྣམ་རྟོག་
གིས་གསོས་འདེབས་པ་ཡོད་པའི་ཕྱིར། ཞེས་འཕངས་པར། དེ་ལ་
གདུལ་བྱའི་ངོར་རྣམ་རྟོག་བཏགས་པ་པ་ཡོད་ཀྱང་། མཚན་ཉིད་པ་
མེད་ཅེས་ལན་བཏབ་པར་བུ་ཉ་གཉིས་གསུངས་སོ། །ཤཱ་རིའི་བུས།
དམིགས་པ་དང་བཅས་པར་སྐྱེ་ན། མདོ་ལས། ཆོས་རྣམས་ཀུན་དབེན་
པར་གསུངས་པའི་ལུང་དང་འགལ་བའི་ཕྱིར། ཞེས་པ་ཀླན་ཀ་གསུམ་
པའོ། །
སྡོམ། དབེན་པ་དོན་དམ་སྐྱེ་བ་རྫུན་ཕྱིར་རུང༌། །
རྨི་ལམ་ལས་ལམ་རྫོགས་འགྱུར་བཞི་པ་སྟེ། །
རབ་འབྱོར་མ་འོངས་རྒྱལ་འབྱུང་དོན་ཡོད་ཕྱིར། །
བྱམས་པར་ཁ་འཕངས་དེས་ཀྱང་ཀླན་ཀ་ཡི། །
འཁོར་གསུམ་མི་དམིགས་གསུངས་ཏེ་དོན་གྱི་ལན། །
རབ་འབྱོར་གྱིས་དབེན་པ་དོན་དམ་ཡིན་ལ། སྐྱེ་བ་ཀུན་རྫོབ་རྫུན་
ཕྱིར་ཡིན་པའི་རུང་ངོ་། །(༩༢ན) ཞེས་ལན་མཛད་དོ། །རྣམ་བཤད་དང་
ཡིག་ཆར། སད་མི་གཉིས་པར་ལས་གསོག་པ་ཡོད་ན་ལུང་འགལ་
བརྗོད་པ་དོན་འདྲའོ། ། །ཤཱ་རིའི་བུས་རྨི་ལམ་དུ་ཕྱིན་དྲུག་བསྒོམ་ཞིང་
དེ་རྫོགས་བྱང་དུ་བསྔོས་ན་ཚོཊ་གཉིས་དང་ལས་ལམ་ཡོངས་སུ་རྫོཊ་
པར་འགྱུར་བར་ཐལ། རྨི་ལམ་ན་ལས་ལམ་རྫོགས་པ་ཡོད་པ

ཞེས་པ་བཞི་པ་སྟེ། དེའི་ལན་དུ་རབ་འབྱོར་གྱིས་མ་འོངས་པའི་རྒྱལ་
བ་རྣམས་ཀྱང་ཡུལ་དོན་ཟབ་མོ་འདི་དྲི་བ་དྲིས་ལན་གྱིས་གདུལ་བྱ་ལ་
འདོམས་པའི་ཆེད་དུ་འབྱུང་བ་དོན་ཡོད་པའི་ཕྱིར། བྱམས་པ་ལ་དྲིས་
ཤིག་ཅེས་དྲིས་ལན་མ་རྫོགས་པ་ལྟར་བྱས་ནས་དེར་ཁ་འཕངས་ཤིང་།
བྱམས་པ་དེས་ཀྱང་མིང་ལན་ལྡོན་ནམ། སོགས་ཀྱིས་ཀླན་ཀ་ཡི་འཁོར་
གསུམ་མི་དམིགས་པར་གསུངས་ཏེ། དོན་གྱི་ལན་སྔ་མ་རྣམས་ཀྱིས་
བཏབ་ཟིན་པས་སོ། །དེ་སྐབས་ཀྱི་འགྲེལ་ཆུང་གི་དོན་ལ་དཔྱད་བྱ་
མང་དུ་ཡོད་པ་གསེར་འཕྲེང་སོགས་ལས་ཤེས་པར་བྱའོ། །
སྡོམ། དེ་ནས་ལོངས་སྤྲུལ་འགྲུབ་བྱེད་ཞིང་དག་དང༌། །
ཐབས་མཁས་གཙོར་བསྟན་ཀུན་ཀྱང་ཚོགས་གཉིས་འབྲས། །
ཁྱད་པར་ཐབས་མཁས་འབྲས་བུ་བདུད་ལས་རྒྱལ། །
བདུད་ཀྱང་བཞི་སྟེ་གང་ཞིག་འཆི་བ་ནི། །
ཉེ་བར་ལེན་པའི་ཕུང་པོ་ཕྲ་རགས་དང༌། །
གང་གིས་འཆི་བ་ཉོན་མོངས་བག་ཆགས་བཅས། །
འཆི་བའི་ངོ་བོ་ཕྲ་རགས་འཆི་བདག་བདུད། །
དེ་ལས་འདའ་བའི་བར་བཅོད་འདོད་ལྷ་དང༌། །
དེ་ཡི་བྱེད་པ་ཅི་རིགས་ལྷའི་བུའི་བདུད། །
དེ་ནས་གཉིས་པ་དང་། གསུམ་པ་ལོངས་སྤྲུལ་སྒྲུབ་བྱེད་རིམ་
བཞིན་ཞིང་དག་སྦྱོར་བ་དང་། ། ཐབས་མཁས་སྦྱོར་བ་གཙོ་བོར་བསྟན་
ཀྱང་། སྐུ་གསུམ་ཀུན་ཀྱང་ཚོགས་གཉིས་ཀྱི་འབྲས་བུའམ། ལག་རྗེས་
ཁྱད་པར་མེད་དོ། །ཁྱད་པར་དུ་ཐབས་མཁས་སྦྱོར་བའི་འབྲས་བུ།
བདུད་ལས་རྒྱལ་ཚུལ་ལ། རྒྱལ་བྱའི་བདུད་ཀྱང་བཞི་སྟེ། གང་ཞིག་འཆི་

བ་ཕུང་པོའི་( ༩༢༠) བདུད་ནི་ཉེ་བར་ལེན་པའི་ཕུང་པོ་ཕྲ་བ་མ་རིག་
བག་ཆགས་ཀྱི་ས་དང་། ཟག་མེད་ལས་ཀྱིས་བསྐྱེད་པའི་ལུས་སོགས་
དང་། རགས་པ་ལས་ཉོན་གྱིས་བསྐྱེད་པའི་ཕུང་པོ་དང༌། གང་གིས་
འཆི་བ་ཉོན་མོངས་པའི་བདུད་ནི།རགས་པ་ཉོན་མོངས་མཚུངས་
ལྡན་དང་བཅས་པ། ཕྲ་བ་དེའི་བག་ཆགས་དང་བཅས་པ།འཆི་བའི་
ངོ་བོ་ཕྲ་བ་བསམ་གྱིས་མི་ཁྱབ་པའི་འཆི་བ་དང་། རགས་པ་ལས་ཉོན་
གྱིས་སྲོག་དབང་འགག་པའི་ཆ་དང་བཅས་པ་ནི། འཆི་བདག་གི་
བདུད་དང་། དེ་གསུམ་ལས་འདས་པའི་བར་གཅོད་རིགས་པ་འདོད་
ལྷ་སོགས་དང༌། ། ཕྲ་མོ་དེ་ཡི་བྱེད་པ་ཕྲ་མོ་སྔ་མ་གསུམ་ལས་འདའ་ལ་
བར་ཆོད་ཅི་རིགས་ལྷའི་བུའི་བདུད་དོ། །
སྡོམ། ཁ་ཅིག་བདུད་བཞི་རྒྱུན་ཆད་མི་རིགས་ཏེ། །
འདོད་ལྷ་དེ་ནི་སངས་རྒྱས་འགྱུར་ཕྱིར་ཟེར།
མ་ཁྱབ་ངན་འགྲོ་རྒྱུན་ཆད་གསུངས་ཕྱིར་རོ། །
ཁ་ཅིག །བདུད་བཞི་རྒྱུན་ཆད་མི་རིགས་ཏེ། འདོད་ལྷ་དེ་ནི་སངས་
རྒྱས་སུ་འགྱུར་བའི་ཕྱིར་ཟེར་ན་མ་ཁྱབ་སྟེ། རྩ་བར། ངན་སོང་ཆད་
དང་། ཞེས་ངན་འགྲོ་རྒྱུན་ཆད་པར་གསུངས་པའི་ཕྱིར་རོ། །ངན་འགྲོ་
བ་ངན་འགྲོ་མིན་པས། ངན་འགྲོ་བ་འཚང་རྒྱ་ཡང་ངན་འགྲོ་འཚང་མི་
རྒྱ་སྟེ་ཞེས་བཤད་དགོས་པར་ལྟ་བུར་འདུག་ཀྱང༌། ཡིག་ཆར། སྐྱོན་
གཏོང་ལུཊ་ལ་དཔྱད་དགོས་ལ་སྔ་མ་ཡང་ལྷའི་བུའི་བདུད་རྒྱུན་ཆད་
ཀྱང་དགའ་རབ་དབང་ཕྱུག་འཚང་རྒྱ་དགོས་ཡིན་ཟེར་དགོས་སོ། །
སྡོམ། བདུད་བཞི་རགས་པ་ཙམ་ལས་འདའ་ཚུལ་ནི། །

ཐེག་དམན་ལྷག་མེད་ཚེ་དང་དགྲ་བཅོམས་ཚེ། །
གཉིས་ལས་རྣམ་གྲོལ་ཚེ་དང་མཐོང་ལམ་ཚེ
རིམ་བཞིན་ཕྱི་མ་ཐེག་ཆེན་སྦྱོར་ལམ་དུས། །
གཞན་གསུམ་ས་བརྒྱད་ཆེ་བོ་ཁ་ཅིག་གིས། །
རགས་པ་མི་སྦྱོར་ཐེག་དམན་གང་ཟག་གཞིར། །
སྔར་བཞིན་བཤད་པ་མི་རིགས་བདུད་བཞིའི་གཡུལ། །
ཅིག་ཅར་བཅོམ་དང་ལྷུན་གྲུབ་འཕྲིན་ལས་ཀྱི། །
གཏེར་མངའི་སྐུ་གསུམ་མངོན་གྱུར་དུས་མཉམ་ཕྱིར། །
བདུད་བཞི་རགས་པ་ཙམ་ལས་འདའ་ཚུལ་ནི། ཐེག་དམན་གྱི་ལྷག་
མེད་ཚེ་ཕུང་པོ་དང་། དགྲ་བཅོམ་ཐོབ་ཚེ་ཉོན་མོངས་དང་། གཉིས་
ཀའི་ཆ་ལས་རྣམ་གྲོལ་ཚེ་( ༩༣ན) སྐུ་ཚེའི་འདུ་བྱེད་བྱིན་གྱིས་བརླབས་
ཐུབ་པས་འཆི་བདག་དང་། མཐོང་ལམ་ཚེ་སྐྱབས་གནས་ལ་ཚེ་ཚོམ་
ཟད་པས་ལྷའི་བུའི་བདུད་རཊ་པ་ལས་འདའ་བ་རིམ་བཞིན་སྦྱར་རོ། །
དེ་བཞིན་དུ་ཐེག་ཆེན་ལ་ཕྱི་མ་ལྷའི་བུའི་བདུད་ཐེག་ཆེན་སྦྱོར་ལམ་
དུས་མཆོག་གསུམ་ལ་ཤེས་ནས་དད་པ་ཐོབ་པས་དང༌། གཞན་གསུམ་
ས་བརྒྱད་པར་ཉོན་མོངས་མངོན་གྱུར་པ་དང་།ལས་ཉོན་གྱིས་
འཕངས་པའི་ཕུང་པོ་དང་། དེས་འཆི་བ་མེད་པས་དེའི་ཚེ་འདའོ། །
འདི་ལྟར་ན་ལས་ཉོན་གྱི་དབང་གིས་སྐྱེ་བ་བླངས་པའི་ས་བདུན་པ་པ་
བཞག་དགོས་པ་འདྲའོ། །ཡིག་ཆར། ས་དང་པོ་ནས་ལས་ཉོན་གྱིས་
འཆི་བ་དང་། ཉེར་ལེན་གྱི་ཕུང་པོ་སྤངས་པའི་ཕྱིར་གསུངས་པ་རྒྱུད་
བླ་མ་ལྟར། ཉེར་ལེན་གྱི་ཕུང་པོར་གྱུར་པའི་ན་རྒ་འཆི་བའི་སྡུག་
བསྔལ་སྤངས་པའི་དོན་ཡིན་ལ། གསེར་འཕྲེང་ལས། ལས་ཉོན་གྱི་

དབང་གིས་འཆི་བ་ས་དང་པོ་ནས་མེད་ཀྱང་། གསུངས་པ་ཁྲི་ངག་
དབང་བཀྲ་ཤིས་པའི་གསུང་ལྟར། ལས་ཉོན་གྱིས་འཆི་ཡང༌། དེས་
དབང་མེད་དུ་མི་འཆི་བའི་དོན་ནོ། །ཁ་ཅིག་གིས། རགས་པ་མི་སྦྱོར་
བར་ཐེག་དམན་གང་ཟག་བཞིར་སྔར་བཞིན་སྦྱར་ནས་བཤད་པ་མི་
རིགས་ཏེ། དེ་ལྟར་ན། ཐེག་དམན་ལ་བདུད་བཞི་བཅོམ་པ་ཡོད་དགོས་
ལ། མདོ་ལས། ཁྱོད་ཀྱིས་བྱང་ཆུབ་པ་དང་དུས་མཉམ་པ་ཁོ་ནར་
བདུད་བཞི་བཅོམ་པ་ལགས་སམ། ཞེས་པ་ལྟར། བདུད་བཞིའི་གཡུལ་
ཅིག་ཅར་བཅོམ་པ་དང་། སྲིད་པ་ཇི་སྲིད་གནས་ཀྱི་བར་དུ་ལྷུན་གྱིས་
གྲུབ་པའི་འཕྲིན་ལས་ཕུན་( ༩༣༠)ཚོགས་ཀྱི་གཏེར་མངའ་བའི་སྐུ་
གསུམ་གྱི་གོ་འཕང་མངོན་དུ་གྱུར་པ་དུས་མཉམ་དུ་འབྱུང་བའི་ཕྱིར་
རོ། །
སྡོམ། ཚུལ་འདིར་འབད་པ་ལས་བྱུང་ལེགས་བྱས་མཐུས། །
ཐོས་པའི་རྗེས་འཇུག་སྒྲུབ་པ་མཐར་ཕྱིན་ཅིང་། །
ཁྱད་པར་བྱམས་མགོན་ཉིན་བྱེད་ཤར་བའི་ཚེ། །
གསུང་གི་བདུད་རྩི་རོ་ཡིས་ཚིམ་པར་ཤོག །
གསུམ་པ་འཇུག་གི་དོན་ནི། རྣམ་རྫོགས་སྦྱོར་བའི་སྐབས་ཀྱི་ཡུམ་
དོན་མཐའ་དག་བསྡུས་ཏེ་སྟོན་པའི་ཚུལ་འདིར་འཇམ་དབྱངས་བླ་མ་
དཱི་བཾ་མཚན་ཅན་བདག་གིས་འབད་པ་ལས་བྱུང་བའི་ལེགས་བྱས་ཀྱི་
དགེ་ཚོཊ་ཇི་སྙེད་མཆིས་པའི་མཐུས་བདག་སོགས་འགྲོ་བ་མཐའ་དག་
ཐོབ་པའི་རྗེས་སུ་འཇུག་པའི་རྣམ་ཀུན་མངོན་རྫོཊ་ཀྱི་སྦྱོར་བ་ལ་སྒྲུབ་
པ་སྙིང་པོར་བྱེད་པའི་ཉམས་ལེན་མཐར་ཕྱིན་ཅིང་། ཁྱད་པར་དུ་མ་

འོངས་ཚེ་ལོ་བརྒྱད་ཁྲིའི་དུས་སུ་བྱམས་མགོན་ཉིན་བྱེད་དབང་པོ་
གདུལ་བྱའི་དཔལ་དུ་ཤར་ཏེ།ཡུམ་དོན་སྦྲང་རྩིའི་དགའ་སྟོན་སྤྲོས་
པའི་ཚེ། གསུང་གི་བདུད་རྩིའི་རོ་ཡིས་ཚིམ་པར་བྱས་ཏེ། སྐུ་བཞིའི་གོ་
འཕང་ཐོབ་པར་ཤོག་ཅིག་ཅེས་པའོ། །
སྡོམ། ཤེས་བྱའི་འཁོར་ལོ་ཡངས་པའི་འཆི་མེད་ལམ། །
བགྲོད་པའི་མཁྱེན་དཔྱོད་ཟླ་ཞལ་འཛུམ་རླབས་ཅན། །
ལེགས་བཤད་ག་བུར་ཐིགས་པ་འབུམ་གཡོ་བ། །
དཔལ་ལྡན་བླ་མ་སྙིང་གི་མུན་སེལ་རྒྱལ། །
སྐབས་བཞི་པའི་ཚིག་དོན་ཀུན་ཚང་ཞིང་དཀའ་གནད་
རྣམས་གསལ་བར་ཕྱེ་སྟེ་མདོར་བསྡུས་པ་འདི་ལྟ་བུ་ཞིག་
དགོས་ཞེས་གསོལ་བ་ཡང་ཡང་བཏབ་པ་བཞིན། རྗེ་
བླ་མ་མཚན་བརྗོད་པར་དཀའ་བ་དཀོན་མཆོག་བསྟན་
པའི་སྒྲོན་མེ་དཔལ་བཟང་པོ་ཉིད་དགུང་ལོ་ཉེར་ལྔ་
བཞེས་པ་མེ་རྟའི་ལོར་ལྷ་ལྡན་མཚན་བཏགས་གནང་
ནས་མདོ་སྨད་དུ་ཕེབས་ཁར་ཕེབ་རྒྱུའི་གྲ་སྒྲིག་དང༌།
དོན་གཉེར་པ་གྲངས་མེད་པ་ལ་འདོད་ཆོས་མང་པོ་
གནང་དགོས་པས་བྲེལ་བ་ཤིན་ཏུ་ཆེ་སྟབས་ཕྱག་དཔེ་
ལ་གསར་དུ་གཟིགས་ལོང་མ་བྱུང་ཡང་འཕྲལ་དུ་ཐུགས་
ལ་གང་བཞུགས་རྣམས་སྒོ་མང་བླ་མ་སངས་རྒྱས་རྡོ་རྗེའི་
སྐུ་སྐྱེ་གྲགས་པ་རྒྱལ་མཚན་བདག་ལ་དཔལ་ལྡན་འབྲས་
སྤུངས་ཆོས་སྡེ་ཆེན་པོར་འཛིན་ཆོས་སུ་བརྩེ་བས་རྗེས་
སུ་གནང་བ་ཡིན་ནོ།། །།
ཞེས་མཛད་བྱང་དང་བཅས་པ་ནི་གཞུང་འདི་གང་ལ་གནང་བའི་

ཡུལ་དམ་པ་གཉིས་ཀྱི་ནང་ཐུགས་ཀྱི་སྲས་པོ་གཅིག་པུར་གྱུར་པ་རྒྱལ་
མཁན་པོ་གྲགས་པ་རྒྱལ་མཚན་པས་གསུངས་པ་ཡིན་ནོ། །
སྨྲས་པ། རྒྱལ་ཡུམ་གཏིང་ཟབ་ཟླ་བའི་མ་མ་ལས། །སྐྱེ་དགུའི་
འདོད་དོན་སྐོང་བའི་ཡིད་བཞིན་ནོར། །སྦྱིན་མཛད་དེད་དཔོན་
བཤེས་གཉེན་ཚོགས་རྣམས་དང༌། འཇམ་དབྱངས་ཡབ་ཡུམ་བཀའ་
དྲིན་སླར་ཡང་དྲན། །ད་ལྟ་ལྔ་ཕྲག་དྲུག་པའི་དུས་མཐའ་འདིར། །དལ་
འབྱོར་རྟེན་བཟང་རིང་དུ་མི་གནས་པས།།ཚེ་འདིའི་འདོད་དོན་
འཆིང་བུ་མི་གཉེར་བར། །གཞུང་དོན་རིན་ཆེན་འཚོལ་ལ་འབད་པར་
མཛོད། །ཕ་རོལ་ཕྱིན་གཞུང་དགོངས་དོན་ཟབ་ཅིང་བརླིང་། །བདག་
བློའི་སྐྱེས་སྦྱངས་( ༩༤ན)ཤེས་རབ་རྩལ་ཞན་པས། །གལ་ཏེ་འདི་ལ་
ནོངས་པའི་ཚོགས་མཆིས་ན། །ལྷ་དང་མཁས་དབང་སྤྱན་ལྡན་ཡོངས་
ལ་འཆགས། །འདིར་འབད་དགེ་ཚོགས་ཁ་བ་དུང་ལྟ་བུ། །གང་ཞིག་
འཐོབ་དེས་མ་རྒན་འགྲོ་བ་ཀུན།།ཞིང་འདི་བྱམས་པས་ཆོས་ཀྱིས་
སྐྱོང་བའི་ཚེ། །གསུང་གི་བདུད་རྩིས་ས་ལམ་མྱུར་ཐོབ་ཤོག །ཇི་སྲིད་
ལྷུན་པོ་གནས་པ་དེ་སྲིད་དུ། །ཡུམ་གཞུང་ཟབ་མོར་ཐོས་བསམ་སྒོམ་
པ་ཡི། །བློ་ལྡན་ངང་མོའི་ཚོགས་ཀྱིས་འཛིན་མ་འདིར། །ཡོངས་གང་
རྒྱལ་བསྟན་ཕྱོགས་བཅུར་དར་བར་ཤོག །
ཅེས་འཆད་རྩོད་རྩོམ་གསུམ་གྱི་སྒོ་ནས་དགེ་ལྡན་བསྟན་པའི་སྲོག་
ཤིང་གཅིག་པུར་གྱུར་པ། རྗེ་བཙུན་དཀོན་མཆོག་བསྟན་པའི་སྒྲོན་མེ་
དཔལ་བཟང་པོས་མཛད་པའི་ཕར་ཕྱིན་སྐབས་བཞི་པའི་བསྡུས་དོན་
གྱི་འགྲེལ་པ་བློ་གསལ་མགྲིན་རྒྱན་སྐལ་བཟང་རེ་བ་ཀུན་སྐོང་ཞེས་བྱ་

བ་འདི་ནི། འབྲས་རྡོ་རམས་པ་དཔྱོད་ཡངས་གུ་རུ་དྷརྨས་ལྷ་དར་རིན་
ཆེན་གཉིས་པ་དང་བཅས་ཡང་ཡང་ནན་ཆེར་བསྐུལ་ཞིང་། རྡོ་རམས་
པ་བྱམས་པ་དང་། དགེ་སློང་འཕྲིན་ལས་རྒྱ་མཚོ་གཉིས་ཀྱིས་ཀྱང་རིན་
ཆེན་གཉིས་པ་བྱུ་རུ་བཅས་བསྐུལ་བ་དང་། རང་གིས་ཀྱང་ཕ་རོལ་དུ་
ཕྱིན་པའི་གཞུང་ལ་བག་ཆགས་འཇོག་པ་དང༌། ལྷ་དང་བླ་མ་མཉེས་
པའི་མཆོད་པར་དམིགས་ཏེ། དམ་པ་ཉིད་ཀྱི་མཆོག་སྤྲུལ་རིན་པོ་ཆེའི་
ཚ་བོ་( ༩༤༠)བཙུན་གཟུགས་བློ་གྲོས་རྒྱ་མཚོས། རབ་བྱུང་བཅོ་ལྔ་པའི་
ཤིང་སྟག་ལོའི་མགོ་ཟླ་བའི་ཡར་ཚེས་ལ་རྫོགས་པར་སྦྱར་བའོ། ། 
འདིས་ཀྱང་དགེ་ལྡན་ལུཊ་བཟང་དྲི་མ་མེད་པ་ཡུན་རིང་དུ་གནས་
པའི་རྒྱུར་གྱུར་ཅིག། །།
ཅེས་བཀའ་པོད་གཞུང་བརྒྱ་སྨྲ་བའི་རྡོ་རམས་པ་གྲཊ་པ་རྒྱ་མཚོས་
རང་གི་ཕ་མ་སོགས་ཀྱི་དགེ་རྩར་དམིགས་ཏེ་སྐབས་བཞི་པའི་བསྡུས་
དོན་གྱི་འགྲེལ་པ་སོགས་གཞུང་འགའི་རྒྱུ་ཡོན་སྦྱར་སྐབས་དཔར་བྱང་
སྨོན་ཚིག་ཅིག་དགོས་ཞེས་བསྐུལ་བ་ལྟར་སྙོམས་ལས་པ་དགེ་སློང་མ་
ཏི་ས་རས་སུག་བྲིས་སུ་བགྱིས་པའོ། །
ཨོཾ་སྭ་སྟི། སྔོན་མེད་འཕྲིན་ལས་བཟང་པོའི་མངའ་ཐང་གིས། །
བསྟན་འགྲོ་ཡོངས་ལ་དབང་བསྒྱུར་སྐྱབས་མགོན་རྗེས། །བརྩེ་བས་
རྗེས་བཟུང་བཤད་སྒྲུབ་དར་རྒྱས་གླིང་། །གང་དེས་ཆོས་སྦྱིན་མི་ཟད་
མཛོད་འདི་སྤེལ། །སརྦ་མངྒ་ལཾ།། །།

ཤེས་ཁྱད་བྱེད་ངོའི་མཚན་ཉིད་བཞིའི་རྣམ་བཞག་
ཡུམ་དོན་ཀུ་མུད་བཞད་པའི་ལེགས་བཤད་
ཟླ་ཟེར་སྣང་བ་ཞེས་བྱ་བར་
བཞུགས་སོ། །
བྱིན་རླབས་ཟླ་འོད་བདུད་རྩི་ཡིས། །ཤེས་རབ་སྣང་བའི་མཆོག་
སྦྱིན་ལྷ། །ཐུགས་རྗེའི་དཔལ་མོ་སྒྲ་དབྱངས་ལྷས། །ཚིག་གི་འདོད་པ་
འཇོ་བར་མཛོད། །ཞི་བའི་འོད་ཅན་གདུང་སེལ་སྣང་བའི་མཛོད།
ཕྱོགས་རྣམས་རྫོགས་པའི་དཔལ་སྦྱིན་མཛེས་སྡུག་གི །རྦ་རླབས་འཁྲི་
ཤིང་རྩེ་དགའ་རྒོད་པ་ཅན། །སྟོབས་ལྡན་རོལ་བའི་ཀུན་དགའ་རྒྱལ་
གྱུར་ཅིག །སྐྱེས་སྦྱངས་རིགས་ཚུལ་སེན་མོའི་འདབ་ཕྲེང་ཟླ་བའི་
འཇིག་རྟེན་རྒྱས་པའི་འཛུམ། །བདུད་རྩི་གཟེགས་མའི་རྣམ་འགྱུར་ལ་
སྲེད་རྒྱལ་ཡུམ་བཅུད་འཛིན་མངོན་དགའ་བ།།སྦྱོར་བཞིའི་དོ་ཤལ་
དཀྲོལ་བར་བརྩོན་ཞེས་སྟུག་པོ་བཀོད་པའི་ཞིང་དུའང་། བདག་ཉིད་
ཆེ་རྣམས་སྙན་པའི་གླིང་བུ་རྣ་བའི་དཔྱིད་དུ་བསྒྱུར་རོ་སྙམ། །དེས་ན་
བློ་གྲོས་ལང་ཚོར་ཆགས་པ་( ༢ན) མོ། །ལེགས་བཤད་རྩེ་དགས་ཡོངས་
སུ་གཟུང་བར་བྱ། །བླུན་རྨོངས་མུན་པའི་དྲ་བར་ཆུད་རྣམས་ལ། །ལུང་
རིགས་འོད་ཀྱི་སྣང་བ་སྤྲོ་བར་བྱ། །
འདིར་ཤེས་མཚན་དང་ཁྱད་མཚན་གྱི་རྣམ་བཞག་བཤད་པ་ལ་
གཉིས། སྤྱིའི་དོན་དང༌། ཡན་ལག་གི་དོན་ནོ། །དང་པོ་ལ་གསུམ།

དཔྱད་པའི་གཞི་འགོད་པ་དང་། རང་གི་ལུགས་བཞག་པ། འཕྲོས་དོན་
མཐའ་དཔྱད་པའོ། །དང་པོ་ནི། རེ་ཞིག་གསེར་འཕྲེང་ལྟར་ན། ཤེས་
མཚན་དང་། བྱེད་མཚན་གྱིས་ཐེག་ཆེན་གྱི་སྦྱོར་བ་རང་དོན་རྟོགས་པ་
ཕུན་ཚོགས་བསྐྱེད་པའི་ནུས་ལྡན་དང༌། གཞན་དོན་འཕྲིན་ལས་ཕུན་
ཚོཊ ་བསྐྱེད་པའི་ནུས་ལྡན་དུ་མི་ལྡན་རྣམ་གཅོད་ཀྱི་ཚུལ་གྱིས་མཚོན་
པར་བྱེད་ལ། ཁྱད་མཚན་གྱིས་ནུས་པ་དེ་ཉན་རང་ལ་བཀག་ནས་ཐེག་
ཆེན་གྱི་( ༢བ)སྦྱོར་བ་ཁོ་ན་ལ་ཡོད་པར་མཚོན་པས་གཞན་ལྡན་རྣམ་
གཅོད་ཀྱི་ཚུལ་གྱིས་མཚོན་ནོ། །དེ་ཡང་ཁྱད་མཚན་གྱིས་དོན་གཞན་
ལྡན་པའི་ཚུལ་གྱིས་མཚོན་པ་དང་། ཤེས་མཚན་དང་བྱེད་མཚན་
གཉིས་ནི་བྱ་རོག་གིས་ཁང་བཟང་མཚོན་པ་ལྟར། འབྲས་བུས་རྒྱུ་
མཚོན་པ་ཡིན་ནོ། །མཚོན་ཚུལ་ཞིང་ལས་སྟོན་ཐོག་ཕུན་སུམ་ཚོགས་པ་
མཐོང་བས་དེ་ལ་དེ་བསྐྱེད་པའི་ནུས་པ་ཡོད་པར་ཤེས་པ་ལྟར་མཁྱེན་
གསུམ་གྱི་རྟོག་པ་མཐར་ཐུག་དང་གཞན་དོན་བྱེད་པའི་བྱེད་པ་ཁྱད་
པར་བ་རྣམས་ཐེག་ཆེན་སྦྱོར་བ་ལས། འབྱུང་བར་མཐོང་བས་སྦྱོར་བ་
ལ་དེ་དག་བསྐྱེད་པའི་ནུས་པ་ཡོད་པར་ཤེས་པ་ལ་མཚོན་པ་ཞེས་བྱ་
ཡི། རྣམ་པར་བཞག་འཇོག་གི་མཚན་མཚོན་དངོས་མིན་ནོ། །དེ་ལྟར་
ན་མཚན་ཉིད་དང་པོ་གསུམ་གྱིས་སྦྱོར་བའི་ནུས་པ་མཚོན་པར་འདྲ་
ཡང་མཚོན་ཚུལ་མི་འདྲའོ། །ཞེས་བཤད་པ་དེ་རྣམས་ལས་གཞན་ལ་
དོགས་པ་ཆེར་མེད་ལ། འབྲས་བུས་རྒྱུ་མཚོན་ཚུལ་འདི་དཔྱད་པར་བྱ་
སྟེ། འདི་མཚོན་སྦྱོར་དུ་བྱེད་ན་ཇི་ལྟར་བྱེད། ཐེག་ཆེན་སྦྱོར་བ་མཚན
གཞི་དང་། དེ་སངས་རྒྱས་བསྐྱེད་པའི་ནུས་ལྡན་དུ་མཚོན་པ་ལ།

སངས་རྒྱས་ཀྱི་མཁྱེན་གསུམ་གྱི་རྟོཊ་པ་བསྐྱེད་པ་མཚན་ཉིད་དུ་བྱས་
པ་ཡིན་ན། སངས་རྒྱས་བསྐྱེད་པའི་ནུས་ལྡན་མཚོན་བྱར་སོང་བ་ལས་
ཐེག་ཆེན་སྦྱོར་བ་མཚོན་བྱར་མ་སོང་བས་དེ་ཉིད་ཐེག་ཆེན་སྦྱོར་བའི་
མཚན་ཉིད་མ་ཡིན་པར་འགྱུར་ཏེ། དཔེར་ན། བུམ་པ་མཚན་གཞི་
དངོས་པོར་མཚོན་པ་ལ་དོན་བྱེད་ནུས་པ་མཚན་ཉིད་དུ་བྱས་པའི་ཚེ་
དོན་བྱེད་ནུས་པ་དེ་བུམ་པའི་མཚན་ཉིད་དུ་འགྱུར་(༣ན)དོན་མེད་པ་
བཞིན་ནོ། །
གཞན་ཡང་སངས་རྒྱས་བསྐྱེད་པའི་ནུས་ལྡན་དང་སངས་རྒྱས་ཀྱི་
མཁྱེན་གསུམ་བསྐྱེད་པ་ངོ་བོ་གཅིག་ཡིན་གྱི་རྒྱུ་འབྲས་མིན་པས་
འབྲས་བུས་རྒྱུ་མཚོན་པར་བཤད་པ་དང་འགལ་ལོ། །འོན་ཏེ་སྦྱོར་བའི་
ནུས་པ་མཚོན་པར་བྱས་ཀྱང་སྦྱོར་བ་མཚོན་བྱར་སོང་བ་ཡིན་ལ། དེ་
ལས་མཁྱེན་གསུམ་གྱི་རྟོགས་པ་མཐར་ཐུག་འབྱུང་བ་མཚན་ཉིད་དུ་
བྱས་པའང་དོན་སངས་རྒྱས་ཀྱི་མཁྱེན་པ་མཚོན་བྱེད་དུ་སོང་བས་
འབྲས་བུས་རྒྱུ་མཚོན་པར་འགྲོའོ་ཞེ་ན། དེ་ལྟར་ན་སྐབས་འདིའི་
མཚན་ཉིད་བཞི་ཚོགས་ལམ་ནས་ས་བཅུ་པའི་བར་དུ་བཞག་པར་
གསེར་ཕྲེང་རང་ལས་གསུངས་པ་དང་འགལ་ཏེ། མཚན་ཉིད་དང་པོ་
གསུམ་སངས་རྒྱས་ཀྱི་སས་བསྡུས་པས་སོ། །འདིའི་ཤེས་མཚན་སོགས་
སངས་རྒྱས་ཀྱི་སར་འཇོག་པ་གསེར་ཕྲེང་ལས་གསུངས་པ་མེད་དོ་
ཞེས་ཀྱང་ཟེར་མི་ནུས་ཏེ། དེ་ཉིད་ལས། ཤེས་མཚན་འདི་དག་ཀྱང་
སངས་རྒྱས་གཙོ་ཆེ་བ་ལ་དགོངས་ཀྱི། ཞེས་དང༌། ཤེས་པའི་མཚན་
ཉིད་དུ་འགྲོ་རྒྱུ་ཡང་སྦྱོར་བའི་སྟེང་གི་ནུས་པ་ལ་འདོད་ན་སྦྱོར་བའི་

རང་བཞིན་གྱིས་རང་བཞིན་མཚོན་པར་སོང་ལ། དེ་ལྟར་ན་མཚན་
ཉིད་དང་པོ་གསུམ་ལ་བྱེད་སྒྲུབ་དང་ཐ་མ་ལ་ལས་སྒྲུབ་ཏུ་གསུངས་པ་
ཡང་མི་རིགས་ཏེ། སྦྱོར་བའི་རང་བཞིན་གྱི་མཚོན་བྱེད་ནི་ཐ་མ་ལ་
ཡང་ཡོད་པའི་ཕྱིར་ཞེས་ཆོས་ཤེས་ཀྱི་འདོད་པ་འགོག་སྐབས་དང་།
ཡང་ལས་སྒྲུབ་སྐབས་སྦྱོར་བ་མཚོན་པར་བྱེད་ཀྱང་དོན་ཐ་དད་པའི་
སྒོ་ནས་མི་མཚོན་པས་བྱེད་སྒྲུབ་ཏུ་མ་གཞག་ལ། སྔ་མ་གསུམ་ཅི་
རིགས་པར་དེ་ལས་བཟློག་པས་བྱེད་སྒྲུབ་ཏུ་བཞག་གོ་ཞེས་གསུངས་
པ་ཡང་( ༣བ)ཇི་ལྟར་དྲངས།
གཉིས་པ་ཡབ་སྲས་དགོངས་པ་གཅིག་ཏུ་དྲིལ་ནས་རང་གི་ལུགས་
བཞག་པ་ལ་གཉིས། ངེས་པ་བསྐྱེད་པའི་ཕྱིར་རྒྱས་པར་བཤད་པ་དང་།
གོ་བདེ་བར་བསྡུས་ཏེ་བསྟན་པའོ། །དང་པོ་ལ་གསུམ། མཚན་མཚོན་
གྱི་རྣམ་གཞག་སྤྱིར་བསྟན་པ་དང་། ཤེས་མཚན་སོགས་གཞུང་ལས་
བཤད་པ་ལྟར་འགོད་པ་དང་། མཚོན་ཚུལ་བྱེ་བྲག་ཏུ་བཤད་པའོ། །
དང་པོ་ནི། དེའང་སྐབས་དང་པོ་གསུམ་དུ་མཁྱེན་གསུམ་མཚོན་བྱེད་
ཀྱི་ཆོས་བཤད་པ་དེ་དག་ལས་མཁྱེན་གསུམ་ཀྱི་ངོ་བོ་ཙམ་ཞིག་ཤེས་
པར་ནུས་མོད། མཁྱེན་གསུམ་སྦྱོར་བའི་རྣམ་པ་མ་ལུས་པ་རྣམ་རྫོགས་
སྦྱོར་བའི་སྐབས་ལས་ཤེས་དགོས་པས། འགྲེལ་ཆེན་དུ་སྐབས་དང་པོ་
གསུམ་དང་རྣམ་རྫོགས་ཀྱི་སྐབས་གཉིས་རྣམ་པ་དང་ངོ་བོ་དང་བྱེད་
ལས་གསུམ་གྱིས་སྟོན་ཚུལ་དང་དགོས་པ་མི་འདྲ་བའི་ཟློས་སྤོང་
མཛད་ཚུལ་གསུམ་བཀོད་པ་ལྟར་རྣམ་བཤད་ལས་གསུངས་ཏེ། དེ་
ཡང་སྐབས་དང་པོ་གསུམ་དུ་མཁྱེན་གསུམ་གྱི་རྣམ་པ་ཐོར་བུར་

གསུངས་པ་སྐབས་འདིར་གོ་རིམ་མཐར་ཆགས་སུ་སྦྱོར་བའི་ཡུལ་དུ་
རྫོགས་པར་བསྡུས་ནས་བསྟན་པ་དང༌། བསྒོམ་བྱའི་ཡུལ་གྱི་ལྡོག་ཆ་
ནས་བསྟན་པ་འདིར་སྒོམ་བྱེད་སྦྱོར་བའི་ལྡོག་ཆ་ནས་བསྟན་པ་དང་།
མི་མཐུན་ཕྱོགས་དང་བྲལ་ཚུལ་གྱི་སྒོ་ནས་སྟོན་པ་འདིར་མི་མཐུན་
ཕྱོགས་སྤོང་བྱེད་གཉེན་པོའི་ཆ་ནས་བསྟན་པས་རྣམ་པ་དང་ངོ་བོ་
དང་བྱེད་ལས་གསུམ་གྱིས་སྟོན་ཚུལ་མི་འདྲ་བ་ཡིག་ཆར་ཡང་བཤད་
དོ། །དེ་དག་ལས། གཞི་ཤེས་པ་ཡི་བྱེ་བྲག་རྣམས། །ཞེས་སོགས་ཀྱིས་
སྦྱོར་བའི་བསྒོམ་( ༤ན)བྱ་ཡུལ་གྱི་རྣམ་པ་དང་། སྒོམ་བྱེད་ཡུལ་ཅན་
སྦྱོར་བ་དང་། སྦྱོར་བ་དེ་རྒྱུད་ལ་སྐྱེས་པའི་ཡོན་ཏན་དང་སྦྱོར་བ་དེ་
རྒྱུད་ལ་སྐྱེ་བའི་བགེགས་སྐྱོན་རྣམས་བཤད་ཟིན་ནས། སྦྱོར་བ་དེ་སྒོམ་
པར་བྱེད་པ་ལ་སྦྱོར་བ་རང་གི་ངོ་བོ་ཇི་ལྟ་བ་བཞིན་དུ་ཤེས་དགོས་
པས། དེའི་འོག་ཏུ་སྦྱོར་བ་དེ་མཚོན་བྱེད་ཀྱི་སྒོ་ནས་ངེས་ཚུལ་དང་
མཚན་ཉིད་བསྟན་ཏེ། ། རྣམ་བཤད་ལས། མཁྱེན་གསུམ་གྱི་སྦྱོར་བའི་
རང་ལྡོག་ཕྱིན་ཅི་ལོག་པར་ཤེས་པ་ལ་ནི་མཚན་ཉིད་དེ་དག་བཤད་
པར་ཤེས་པར་བྱའོ་ཞེས་གསུངས་སོ། །སྤྱིར་མཚན་ཉིད་ལ་རྣམ་གྲངས་
དུ་མ་ཡོད་དེ། མེའི་ཚ་བ་ལྟ་བུ་རང་ཉིད་གཞན་དང་ཐུན་མོང་མ་ཡིན་
པར་མཚོན་པའི་རང་གི་མཚན་ཉིད་དང་། མ་ཁྱབ་ཁྱབ་ཆེས་མི་སྲིད་
པའི་སྐྱོན་གསུམ་དང་བྲལ་བ་རིགས་མི་མཐུན་སེལ་བའི་མཚན་ཉིད་
དང་། ངོ་བོ་གཅིག་ལ་བྱས་མི་རྟག་སོགས་སུ་ཕྱེ་བ་ལྟ་བུ་ལྡོག་ཆས་ཕྱེ་
བའི་མཚན་ཉིད་སོགས་ཡོད་པ་ལས། སྐབས་འདིའི་མཚན་ཉིད་ནི་
རིགས་མི་མཐུན་སེལ་བའི་མཚན་ཉིད་དང༌། ལྡོག་ཆས་ཕྱེ་བའི་མཚན་

ཉིད་གཙོ་ཆེ་བར་ཡིག་ཆར་བཤད་པ་དང་། རྣམ་བཤད་དང་རྟོགས་
དཀར། ཤེས་མཚན་གསུམ་གྱིས་སྦྱོར་བ་གསུམ་པོ་ཚ་རེག་གིས་མེ་
མཚོན་པ་ལྟ་བུར་གསུངས་པ་གཉིས་དོན་འདྲ་བས་འདིར་ནི་རང་གི་
མཚན་ཉིད་ལ་བཟུང་ངོ་། །ཆོས་ཤེས་ཀྱིས་དེ་ལྟར་འདོད་པ་གསེར་
ཕྲེང་དུ་བཀག་པ་ནི་གཙོ་བོར་ཁྱད་མཚན་གྱིས་མཚོན་ཚུལ་བཀག་པ་
ཡིན་ལ། ཤེས་བྱེད་གཉིས་ལའང་མི་མཐུན་པ་ལྟར་གཉིས་ཡོད་པ་མདོ་
ལས་ཤེས་པ་རྣམས་སྦྱོར་བའི་འབྲས་བུར་གསུངས་པ་དེའི་( ༤༠) དབང་
དུ་བྱས་ཀྱི། འདིར་བསྟན་མཚན་ཉིད་ཀྱིས་མཚོན་ཚུལ་མིན་པ་བཤད་
པར་འགྱུར་རོ། །འདིར་བསྟན་མཚན་ཉིད་བཞི་ལས། ཤེས་ཁྱད་བྱེད་པ་
ག སུ མ ་གྱི ས ་སྦྱོ ར ་བ ་རྣ མ ས ་མཚོན་པར་བྱེད་པས་བྱེད་སྒྲུབ་དང་།
མཚོན་པའི་བྱ་བ་འཇུག་པའི་གཞི་ཡིན་པས་མཚན་ཉིད་ཐ་མ་ལས་
སྒྲུབ་དང་། མཚན་ཉིད་ཐ་མ་ངོ་བོ་ཉིད་བཅུ་དྲུག་པོ་དེ་དག་མཚན་
གཞིར་བྱས་ནས་ཐེག་ཆེན་སྦྱོར་བ་གསུམ་དུ་མཚོན་པར་བྱ་བ་ཡིན་
པས་ན། ངོ་བོ་ཉིད་གང་མཚོན་བྱ་ཡང༌། །ཞེས་གསུངས་ལ། མཚོན་
པར་བྱ་བ་ལ་མཚན་ཉིད་ཀྱི་སྒྲ་སྦྱོར་ཚུལ་ནི། དཔེར་ན་སྲེག་པ་ཞེས་པ་
གང་བསྲེག་པ་དང་། གང་གིས་སྲེག་པའི་བྱ་བྱེད་གཉིས་ཀ་ལ་དྲང་དུ་
རུང་བ་བཞིན་དུ་མཚན་ཉིད་ཅེས་པ་ཡང་གང་མཚོན་པར་བྱ་བ་དང་
གང་གིས་མཚོན་པའི་བྱ་བྱེད་གཉིས་ཀ་དང་འབྲེལ་བས་མཚོན་བྱེད་
དང་མཚོན་པར་བྱ་བ་དེ་གཉིས་ལ་སློབ་དཔོན་གྱིས་བྱེད་སྒྲུབ་དང་
ལས་སྒྲུབ་ཀྱི་ཐ་སྙད་མཛད་དོ། །དེ་ཡང་མཚན་ཉིད་ཀྱི་སྐད་དོད་ལྀ་ཊ་
ལ། བྱེད་པ་སྟེ་ཀྲི་ཏ་དང་ཀཱུ་ཊ་ཕལ་ཆེ་བའོ་ཞེས་པས་ཀྲི་ཏའི་རྐྱེན་བྱིན་

ན་འདིས་མཚོན་པའམ་ཤེས་པར་བྱེད་པ་དང་། ཀཱུ་ཊའི་རྐྱེན་བྱིན་ན་
འདི་མཚོན་པར་བྱ་བ་ལ་འཇུག་པས་མཚོན་བྱེད་ཤེས་ཁྱད་བྱེད་
གསུམ་གྱི་མཚན་ཉིད་དང་མཚོན་བྱ་ངོ་བོ་ཉིད་མཚན་གཉིས་དོན་
གཅིག་ཡིན་ཀྱང་བརྗོད་ཚུལ་གྱིས་སྦྱོར་བ་མཚོན་པར་བྱེད་པས་ན
བྱེད་སྒྲུབ་དང་ལས་སྒྲུབ་ཀྱི་མཚན་ཉིད་ཅེས་བཏགས་པ་ཡིན་ནོ། །དེས་
ན་སྐབས་འདིའི་མཚན་མཚོན་ནི། མཚོན་བྱ་ཐ་སྙད་ཀྱི་རང་ལྡོག་དང་
མཚན ་ཉི ད ་དོན་དུ ་( ༥ན)བྱས་པའི་མཚན་མཚོན་དངོས་མིན་ལ།
འབྲས་བུས་རྒྱུ་མཚོན་པ་དང་རྒྱུས་འབྲས་བུ་མཚོན་པ་ཡང་མིན་གྱི།
མཚན་མཚོན་གཞི་གསུམ་ལྡོག་ཆས་ཕྱེ་བ་ཡིན་པས་སྦྱོར་བའི་རང་
བཞིན་གྱིས་རང་བཞིན་མཚོན་པ་ཡིན་ནོ། །འོ་ན་འདིའི་ཐད་ཀྱི་ཤེར་
མདོར། དེ་བཞིན་གཤེགས་པས་སེམས་ཞུམ་པ་དང་སེམས་རྣམ་པར་
གཡེང་བ་མཁྱེན་ཞེས་སོགས་ཀྱིས་དེ་བཞིན་གཤེགས་པའི་མཁྱེན་པ་
བཅུ་དྲུག་པོ་ཕྲག་གསུམ་བསྟན་པར་གསལ་བས་འདིར་བསྟན་ཤེས་
མཚན་སོགས་སངས་རྒྱས་ཀྱི་སར་འཇོག་པ་མིན་ནམ་ཞེ་ན། མདོར་དེ་
ལྟར་དངོས་སུ་གསུངས་ཀྱང་འདིར་ནི་མདོའི་སྦས་དོན་སྟོན་སྐབས་
ཡིན་པས་དེའི་ཤུཊ་བསྟན་བྱང་སེམས་ཀྱི་ཤེས་མཚན་ཞེ་བརྒྱད་བསྟན་
ལ། འབྲས་བུའི་ཤེས་མཚན་གཙོ་བོར་དངོས་སུ་མ་བསྟན་པ་དང་།
མདོར་ཡང་འབྲས་བུའི་ཤེས་མཚན་གཙོ་བོར་བསྟན་ལ་སྦྱོར་བའི་ཤེས་
མཚན་དངོས་སུ་མ་བསྟན་པའི་ཁྱད་པར་བྱེད་དགོས་ཏེ། མདོར་
སངས་རྒྱས་ཀྱིས་ཡུམ་ཤེར་ཕྱིན་སྒོམ་པ་ལས་དེ་བཞིན་གཤེགས་པ་
འབྱུང་བ་སོགས་ཀྱི་ཡུལ་ཞེ་བརྒྱད་ཤེས་པར་གསུངས་པས་ན་ཡུལ་ཞེ་

བརྒྱད་མཁྱེན་པའི་སངས་རྒྱས་ཀྱི་ཤེས་པ་སྟེ། རང་རྒྱུ་སྦྱོར་བ་ལས་བྱུང་
བ་དང་སྦྱོར་བ་ལ་དེ་བསྐྱེད་པའི་ནུས་པ་ཡོད་པར་དཔོག་ནུས་པས་
འབྲས་བུ་སངས་རྒྱས་ཀྱི་སའི་ཤེས་པ་བསྟན་པ་དེས་རྒྱུ་མཁྱེན་གསུམ་
སྦྱོར་བའི་ནུས་པ་མཚོན་པ་ཡིན་ནོ། །མཚོན་ཚུལ་འདི་ལ་དགོངས་ནས་
གསེར་འཕྲེང་ལས། ཤེས་བྱེད་གཉིས་ནི་(༥བ) འབྲས་བུས་རྒྱུ་མཚོན་པ་
སྟེ། དེ་ཡང་བྱ་རོག་གིས་ཁང་བཟང་མཚོན་པ་ལྟར་དེའི་སྒོ་ནས་ཤེས་
པར་བྱས་པ་ཙམ་མོ་ཞེས་གསུངས་སོ། །འོན་ཀྱང་དེ་དག་གི་སྒོ་ནས་
ཤེས་པར་བྱ་བ་ལ་དེས་མཚོན་པར་བཤད་ཀྱི་སྦྱོར་བའི་མཚན་ཉིད་
དངོས་མིན་ལ་སྦྱོར་བའི་མཚན་ཉིད་དངོས་ནི་སྦྱོར་བ་ཁོ་ན་ཡིན་ཞེས་
འཆད་པར་དེ་ཉིད་ལས་རང་བཞིན་ཐ་དད་ཀྱང་དེ་དག་གི་སྒོ་ནས་
ཤེས་པར་བྱས་པ་ལ་དེས་མཚོན་ནོ་ཞེས་མཚན་ཉིད་དུ་བཏཊ་པ་ཙམ་
ཡིན་པས་ཞེས་དང་། · ས་མཚམས་ཚོགས་ལམ་ནས་ས་བཅུ་པའི་བར་དུ་
བཞག་སྟེ་ཞེས་རྣམ་བ ཤད་ཇི་ལྟ་བ་བཞིན་དུ་གསུངས་པས་ཡབ་སྲས་
དགོངས་པ་གཅིག་གོ །དེ་བཞིན་དུ་མཚོན་ཚུལ་བཤད་པ་ན་ཤེས་པའི་
མཚན་ཉིད་ཀྱིས་སྦྱོར་བ་རྣམས་ཀྱི་སྤྱིའི་ངོ་བོ་ཉིད་དུ་སྟེ་སངས་རྒྱས་
སྐྱེད་བྱེད་ཙམ་དུ་མཚོན་གྱི་ཞེས་དང༌། སྦྱོར་བའི་སྒོ་ནས་དེ་བཞིན་
གཤེགས་པ་ཉིད་སྐྱེད་པར་མཚོན་པ་ལ་དགོངས་སོ། །ཞེས་བཤད་
པའང་དེ་སངས་རྒྱས་སྐྱེད་པའི་ནུས་ལྡན་གྱི་སྦྱོར་བའི་ངོ་བོ་ཉིད་དུ་
མཚོན་པའི་དོན་དུ་ཤེས་དགོས་ཀྱི་དེ་སྐྱེད་བྱེད་དུ་མཚོན་པ་མིན་པར་
རྣམ་བཤད་དང་ཡིག་ཆར་བཤད་པ་ལྟར་རོ། །དེས་ན་གསེར་ཕྲེང་དུ་
བཤད་བྱའི་མདོའི་ཚིག་དང་སྦྱར་ཏེ། ཡུམ་ཤེར་ཕྱིན་རྒྱུར་ཡོད་པ་ལས་

དེ་བཞིན་གཤེགས་པས་ཡུལ་ཞེ་བརྒྱད་དེ་དང་དེ་མཁྱེན་ནོ་སྙམ་དུ་
ཤེས་པ་ལ་ཤེས་མཚན་དང་། རྣམ་བཤད་དུ་བྱང་སེམས་རང་གི་ཡུལ་
རྟོགས་པ་ལ་སྦྱར་བས་སྐབས་འདིའི་ཤེས་མཚན་ལ་ཡུལ་ཞེ་བརྒྱད་
རྟོགས་པའི་སངས་རྒྱས་ཀྱི་མཁྱེན་པ་ཡུལ་དུ་བྱས་པའི་བྱང་སེམས་ཀྱི་
ལམ་དང་ཡུལ་ཞེ་བརྒྱད་རྟོགས་པའི་( ༦ན) བྱང་སེམས་ཀྱི་མཁྱེན་པ་
གཉིས་བྱེད་དགོས་ལ། ཤེས་མཚན་འཆད་བྱེད་ཀྱི་དངོས་བསྟན་ལའང་
ཟིན་བྱེད་དང་ཟིན་བྱ་གཉིས་ཡོད་ཚུལ་ཤེས་དགོས་སོ། །
གཉིས་པ་ནི། དེ་བཞིན་གཤེགས་པ་འབྱུང་བ་ཤེས་པ་སོགས་ཤེས་
པ་བཅུ་དྲུག་ཅི་རིགས་ཀྱིས་བསྡུས་པའི་བདག་མེད་རྟོགས་པའི་འདིར་
བསྟན་སེམས་དཔའི་རྣལ་འབྱོར་ནི། འདིར་བསྟན་གཞི་ཤེས་ཀྱི་ཤེས་
མཚན་དང༌། ལམ་གསུམ་དོན་དམ་པར་རང་བཞིན་མེད་པའི་སྒོ་ནས་
མཚན་ཉིད་ཇི་ལྟ་བ་བཞིན་དུ་རྟོགས་པའི་འདིར་བསྟན་སེམས་དཔའི་
སྦྱོར་བ་ནི། འདིར་བསྟན་ལམ་ཤེས་ཀྱི་ཤེས་མཚན་དང་། དེ་བཞིན་
གཤེགས་པའི་མཐོང་ཆོས་ལ་བདེ་བར་གནས་པ་སོགས་འབྲས་བུའི་
ཤེས་རྣམ་དག་གི་མཚན་ཉིད་ཇི་བཞིན་རྟོགས་ནས་སྒོམ་པའི་འདིར་
བསྟན་སྦྱོར་བ་ནི་འདིར་བསྟན་རྣམ་མཁྱེན་གྱི་ཤེས་མཚན་ཡིན་ལ།
མཚོན་ཚུལ་ནི། ཉོན་མོངས་རྟགས་སོགས་ཀྱིས་དབེན་པའི་འདིར་
བསྟན་ངོ་བོ་ཉིད་མཚན་དང་པོ་བཞི་མཚན་གཞི། གཞི་ཤེས་སྦྱོར་བར་
མཚོན། དེ་བཞིན་གཤེགས་པ་འབྱུང་བ་ཤེས་པ་སོགས་ཤེས་པ་བཅུ་
དྲུག་ཅི་རིགས་ཀྱིས་བསྡུས་པའི་བདག་མེད་རྟོགས་པའི་སེམས་དཔའི་
སྦྱོར་བ་ཡིན་པ་མཚོན་བྱེད། དེ་བཞིན་དུ་ངོ་བོ་ཉིད་བར་པ་ལྔ་མཚན་

གཞི། ལམ་ཤེས་སྦྱོར་བར་མཚོན། ལམ་གསུམ་གྱི་དེ་ཁོ་ན་ཉིད་རྟོགས་
པའི་ཤེས་པ་བཅུ་དྲུག་ཅི་རིགས་ཀྱི་ངོ་བོར་གྱུར་པའི་འདིར་བསྟན་
སེམས་དཔའི་སྦྱོར་བ་ཡིན་པ་མཚོན་བྱེད།ངོ་བོ་ཉིད་ཐ་མ་བདུན་
མཚན་གཞི་རྣམ་( ༦བ) མཁྱེན་སྦྱོར་བར་མཚོན། དེ་བཞིན་གཤེགས་
པའི་མཐོང་ཆོས་ལ་བདེ་བར་གནས་པ་སོགས་འབྲས་བུའི་ཤེས་རྣམ་
དག་གི་མཚན་ཉིད་རྟོགས་ནས་སྒོམ་པའི་རྣལ་འབྱོར་ཡིན་པ་ཞེས་པ་
སྟེ། དེ་ནི་ཤེས་མཚན་གྱིས་མཚོན་ཚུལ་ཡིན་ལ། ཁྱད་མཚན་གྱིས་མཚོན་
ཚུལ་ནི། ངོ་བོ་ཉིད་བཅུ་དྲུག་མཚན་གཞི། ཉན་རང་གི་སྦྱོར་བ་ལས་
ཁྱད་པར་དུ་འཕགས་པར་མཚོན་ནོ། །བསམ་མི་ཁྱབ་སོགས་ཀྱི་ཆོས་ཀྱི་
བདག་མེད་རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་
འབྱོར་ཡིན་པ། ཡང་དེ་མཚན་གཞི། གཞན་དོན་སྒྲུབ་པའི་བྱེད་ལས་
ཁྱད་པར་ཅན་དང་ལྡན་པར་མཚོན། ཕན་བདེ་སྐྱོབ་སོགས་ཀྱི་བྱེད་
ལས་དང་ལྡན་པའི་སེམས་དཔའི་ཡེ་ཤེས་ཡིན་པ། ཞེས་པ་ནི་བྱེད་
མཚན་གྱིས་མཚོན་ཚུལ་ཏེ། དེ་ཉིད་སྦྱོར་ངག་ཏུ་དྲིལ་ན། མཚན་གཞི་
སྦྱོར་བ་ངོ་བོ་ཉིད་བཅུ་དྲུག་ཆོས་ཅན། གཞན་དོན་སྒྲུབ་པའི་བྱེད་ལས་
ཁྱད་པར་ཅན་དང་ལྡན་ཏེ། ཕན་བདེ་སྐྱོབ་སོགས་ཀྱི་བྱེད་ལས་དང་
ལྡན་པའི་ཕྱིར། ཞེས་པར་འགྱུར་བས་གོང་མ་རྣམས་ཀྱང་སྦྱོར་ངག་ཏུ་
དྲིལ་ན་མཚན་གཞི་ཆོས་ཅན་དང་། མཚོན་བྱ་ཆོས་དང་། མཚོན་བྱེད་
རྟགས་སུ་འགྱུར་བ་ཡིན་ནོ། །དེ་ལྟར་བཀོད་པ་ཡང་སྦྱོར་བས་ཡུལ་
ཤེས་ཚུལ་དང་ཁྱད་པར་བྱེད་པ་རྣམས་ཤེས་ཆེད་ཡིན་པས། ཤེས་བྱེད་
ཀྱི་ཐབས་དེ་ལས་མཚོན་བྱ་སྦྱོར་བའི་རང་བཞིན་ཇི་ལྟ་བ་བཞིན་དུ་

ཤེས་ན་མཚོན་བྱ་སྦྱོར་བའི་དགོས་པ་གྲུབ་པ་ཡིན་གྱི། རྟགས་སྦྱོར་ཡང་
དག་ཏུ་བཀོད་པ་མིན་པས་ཤེས་འདོད་ཡོད་མེད་སོགས་དཔྱད་མི་
དགོས་སོ། །དེ་ལ་ངོ་བོ་ཉིད་མཚན་ཉིད་དང་པོ་བཞི་གཞི་ཤེས་སྦྱོར་
བར་འཇོག་པའི་རྒྱུ་མཚན་( ༧ན) དེ་བཞིན་གཤེགས་པ་འབྱུང་བ་ཤེས་
པ་སོགས་དང་། ཕན་བདེ་སྐྱོབ་པ་སྟེ་གདུལ་བྱ་མྱང་འདས་ལ་འགོད་
པའི་བྱེད་པ་གསུམ་དང་ལྡན་པའི་ཆ་ནས་འཇོག་ལ། ངོ་བོ་ཉིད་མཚན་
བར་པ་ལྔ་ལམ་ཤེས་སྦྱོར་བར་འཇོག་པའི་རྒྱུ་མཚན་རྣམ་ཐར་སྒོ་
གསུམ་ཤེས་པ་དང་སྐྱབས་ལ་སོགས་པ་གདུལ་བྱ་ཐེག་ཆེན་ལ་འགོད་
པའི་བྱེད་པ་བདུན་དང་ལྡན་པའི་ཆ་ནས་འཇོག་གོ །ངོ་བོ་ཉིད་མཚན་
ཐ་མ་བདུན་ནི་སངས་རྒྱས་ཀྱི་མཐོང་ཆོས་ལ་བདེ་བར་གནས་པ་སོཊ་
འབྲས་བུའི་ཆོས་རྟོགས་པ་དང་། འཇིག་རྟེན་གྱི་རྟེན་གྱི་མཛད་པ་སྒྲུབ་
པའི་ཆ་ནས་རྣམ་མཁྱེན་གྱི་སྦྱོར་བར་བཤད་དོ། །དེ་ལྟར་ན་སྦྱོར་བ་ནི་
མིང་གི་ཐ་སྙད། ཤེས་ཁྱད་བྱེད་གསུམ་ནི་ཐ་སྙད་དེ་འཇུག་པའི་རྒྱུ་
མཚན་ཡང་། ངོ་བོ་ཉིད་བཅུ་དྲུག་ནི་ཐ་སྙད་དེའི་ཡུལ་མཚོན་བྱ་ཡིན་
ནོ་ཞེས་རེད་མདའ་པའི་ཊཱིཀྐར་གསུངས་སོ། །དེ་ལ་རྣམ་བཤད་དུ།
ཤེས་ཁྱད་བྱེད་གསུམ་ཐེག་ཆེན་སྦྱོར་བའི་ཐ་སྙད་འཇུག་པའི་རྒྱུ་
མཚན་དུ་མཛད་པ་སོགས་ཀྱང་མཚན་ཉིད་བཤད་པའི་དགོས་པ་གང་
ཡིན་དང་། ། ཇི་ལྟར་མཚོན་པའི་ཚུལ་ལ་སོགས་པ་གཞག་པར་དཀའོ་
ཞེས་གསུངས་པ་ཡང་བཤད་ཚུལ་དེ་ཙམ་གྱིས་སྐབས་འདིའི་མཚོན་
ཚུལ་སོགས་མཐའ་ཆོད་པར་ཤེས་དཀའ་བའི་དོན་ཡིན་གྱི་ཕྱོགས་སྔར་
བྱས་ནས་བཀག་པ་མིན་ནོ། །

གསུམ་པ་མཚོན་ཚུལ་བྱེ་བྲག་ཏུ་བཤད་པ་ལ། མཚོན་ཚུལ་དངོས་
དང་། དེ་གང་གི་ཆེད་དུ་གསུངས་པ་དང་། འདིར་(༧བ) བསྟན་ཤེས་
མཚན་གསུམ་དུ་རྟོགས་རིགས་གསུམ་གྱི་ཡུལ་འདུ་ཚུལ་བཤད་པའོ། །
དང་པོ་ནི། དེའང་རང་དོན་རྟོགས་པ་ཕུན་ཚོགས་དང་གཞན་དོན་
འཕྲིན་ལས་ཕུན་ཚོགས་གཉིས་འཐོབ་པ་ལ་འབྲས་བུ་དེ་དང་ཆ་འདྲ་
བ་རེ་རྒྱུ་དུས་ནས་བསྒྲུབ་དགོས་ལ། དེ་མཚོན་པར་མཁྱེན་གསུམ་སྦྱོར་
བས་ཡུལ་ཤེས་ཚུལ་གོ་བྱེད་ཤེས་མཚན་དང་། དེ་གཞན་དོན་སྒྲུབ་པའི་
བྱེད་པ་དང་ལྡན་པར་གོ་བྱེད་བྱེད་མཚན་དང་། དེ་ཉན་རང་ལས་
ཁྱད་པར་འཕགས་པར་གོ་བྱེད་ཁྱད་མཚན་བསྟན་པ་ཡིན་ཞིང་། ཤེས་
མཚན་བཅུ་དྲུག་པོ་ཕྲག་གསུམ་དུ་བཤད་པ་དེ་ལ་བརྟེན་ནས་མཁྱེན་
གསུམ་སྦྱོར་བས་ཡུལ་ཤེས་ཚུལ་ཇི་ལྟ་བ་བཞིན་དུ་མ་ནོར་བར་མཚོན་
པའམ་གོ་བར་བྱེད་པས་ནི་རིམ་བཞིན་དུ་མཁྱེན་གསུམ་གྱི་ཤེས་
མཚན་དུ་བཞག་པ་ཡིན་ནོ། །མཁྱེན་གསུམ་སྦྱོར་བས་ཡུལ་གང་ཞིག་
ཤེས་ཚུལ་གོ་བར་བྱེད་པ་ཡིན་ཞེ་ན། ཤེས་མཚན་དུ་བཤད་པ་དེ་ལ་
བརྟེན་ནས་གཞི་ཤེས་སྦྱོར་བས་དེ་བཞིན་གཤེགས་པ་འབྱུང་བ་སོགས་
ཀྱི་ཡུལ་བཅུ་དྲུག་ཤེས་ཚུལ་དང༌། ལམ་ཤེས་སྦྱོར་བས་རྣམ་པར་ཐར་
པའི་སྒོ་སྟོང་པ་ཉིད་ལ་སོགས་པའི་ཡུལ་བཅུ་དྲུག་ཤེས་ཚུལ་དང་།
རྣམ་མཁྱེན་སྦྱོར་བས་དེ་བཞིན་གཤེགས་པའི་མཐོང་ཆོས་ལ་བདེ་བར་
གནས་པ་སོགས་ཀྱི་ཡུལ་བཅུ་དྲུག་ཤེས་ཚུལ་གོ་བར་བྱེད་པ་ཡིན་ཏེ།
སྔར་རྣམ་པའི་སྐབས་སུ་བདེན་བཞི་སོགས་མཁྱེན་པའི་ཆ་ནས་མཁྱེན་
གསུམ་དང་། འདིར་དེ་བཞིན་གཤེགས་པ་འབྱུང་བ་སོགས་ཀྱི་ཡུལ་ཞེ་

བརྒྱད་( ༨ན)ནས་མཁྱེན་གསུམ་སྦྱོར་བར་གསུངས་པའི་ཕྱིར་རོ། །དེ་
དག་ལས་གཞན་ནི་ཤེས་སླ་ལ། དེ་བཞིན་གཤེགས་པ་འབྱུང་བ་སོགས་
ཀྱི་ཡུལ་བཅུ་དྲུག་གཞི་ཤེས་སྦྱོར་བས་རྟོགས་ཚུལ་དང་། དེ་རྟོགས་པས་
གཞི་ཤེས་སུ་འགྲོ་ཚུལ་སོགས་ནི་འོག་ཏུ་འཆད་དོ། །དེས་ན་གཞི་ཤེས་
ཀྱི་རྟོགས་པ་མཐར་ཐུག་ཐོབ་པ་ལ་གཞི་ཤེས་ཀྱི་ཤེས་མཚན་བཅུ་དྲུག་
ཏུ་བཤད་པ་ལྟར་གྱི་ཐབས་ཤེས་ཀྱི་རྟོགས་རིགས་ཚང་བ་གཞི་ཤེས་ཀྱི་
སྦྱོར་བའི་ཉམས་ལེན་དུ་བསྡུས་ནས་བསྒོམ་དགོས་པ་དང༌། སྒོམ་ཚུལ་
ལ་ཚད་མའི་ངེས་པ་རྙེད་པ་ནི་སྐབས་འདིའི་གཞི་ཤེས་ཀྱི་ཤེས་མཚན་
གྱིས་མཚོན་ཚུལ་དང་། དེ་བཞིན་དུ་ལམ་ཤེས་ཀྱི་རྟོགས་པ་མཐར་ཐུག་
ཐོབ་པ་ལ་ལམ་ཤེས་ཀྱི་ཤེས་མཚན་དུ་བཤད་པ་ལྟར་གྱི་རྟོགས་རིགས་
ཚང་བ་ལམ་ཤེས་སྦྱོར་བའི་ཉམས་ལེན་དུ་བསྡུས་ནས་སྒོམ་པའི་ཚུལ་
ལ་ཚད་མའི་ངེས་པ་རྙེད་པ་དང༌། རྣམ་པ་བརྒྱ་དང་དོན་གསུམ་གྱི་
རྟོགས་རིགས་ཚང་བར་རྣམ་མཁྱེན་སྦྱོར་བའི་ཉམས་ལེན་དུ་བསྡུས་
ནས་སྒོམ་པའི་ཚུལ་ལ་ཚད་མའི་ངེས་པ་རྙེད་པ་ནི། སྐབས་འདིའི་ལམ་
ཤེས་དང་རྣམ་མཁྱེན་གྱི་ཤེས་མཚན་གྱིས་མཚོན་ཚུལ་ཡིན་ནོ། །སོ་སོར་
ཕྱེ་ན་ཤེས་མཚན་ཞེ་བརྒྱད་པོ་རེ་རེའི་སྟེང་ནས་ལམ་འབྲས་ཡོངས་
རྫོགས་གོ་ཚུལ་རེ་ཡོད་ཀྱང༌། དེ་བཞིན་གཤེགས་པ་འབྱུང་བ་དང་། །
ཞེས་པ་ལྟ་བུ་གཅིག་ལ་དཔེར་མཚོན་ནས་བཤད་ན། འདིའི་བཤད་
བྱའི་མདོར་ཡུམ་ཤེར་ཕྱིན་རྒྱུར་ཡོད་པ་ལས་དེ་བཞིན་གཤེགས་པས།
གཞི་ཤེས་སྦྱོར་བའི་ཡུམ་ལས་སྟོབས་( ༨བ) སོགས་འབྱུང་བ་རྟོགས་པར་
གསུངས་པ་ན། དེ་བཞིན་གཤེགས་པ་འབྱུང་བ་རྟོགས་པའི་མཐར་

ཐུག་གི་མཁྱེན་པ་དེ་དེ་རྟོགས་པའི་བྱང་སེམས་ཀྱི་མཁྱེན་པས་ཉེར་
ལེན་བྱས་པ་ལས་བྱུང་ཚུལ་དང་།ཉེར་ལེན་གྱི་སྦྱོར་བ་གཅིག་པུས་
འབྲས་བུ་ཡོན་ཏན་ཀུན་རྫོགས་པར་བསྐྱེད་མི་ནུས་པས་ཐབས་ཀྱི་
རྣམ་པ་ཀུན་ལྡན་དུ་ཉམས་སུ་ལེན་ཚུལ་སོགས་ལམ་འབྲས་ཀྱི་འབྲེལ་
བ་རྫོགས་པར་ཤེས་ནུས་ཤིང་། དེ་ལྟར་ཤེས་ནུས་པའང་ལམ་གྱི་རིམ་
པ་དེ་དག་རྒྱལ་བ་རང་ཉིད་ཀྱིས་ཐུགས་ཉམས་སུ་བསྟར་བ་ལས་
འབྲས་བུ་བརྙེས་ཚུལ་མྱོང་ཐོག་ནས་གསུངས་པའི་དབང་གིས་ཡིན་ནོ།།
དེ་ལྟར་ཡུམ་ཟབ་མོ་འདིས་དེ་བཞིན་གཤེགས་པའི་སྟོབས་བཅུ་བསྐྱེད་
དོ་ཞེས་རྒྱུ་སྦྱོར་ཡུམ་དང་འབྲས་བུ་ཤེར་ཕྱིན་གཉིས་སྨོས་པའི་ཤུགས་
ལ་འབྲས་བུ་དེ་བཞིན་གཤེགས་པ་རྒྱུ་ཅི་འདྲ་བ་ལས་ཇི་ལྟར་འཁྲུངས་
ཚུལ་ཞིག་བསྟན་ཡོད་ལ། དེ་རྒྱན་འདིར་གསལ་བར་ཕྱེ་སྟེ་དེ་བཞིན་
གཤེགས་པ་རང་རྒྱུ་རྐྱེན་གསུམ་ལས་འབྱུང་བ་དང༌། དེ་རྐྱེན་གསུམ་
ལས་འབྱུང་བ་དེ་སྦྱོར་བའི་འཛིན་སྟངས་སུ་བྱས་ནས་སྒོམ་པ་ལས
འབྲས་བུ་མཐར་ཐུག་གི་གཞི་ཤེས་ཅི་འདྲ་བ་འབྱུང་ཚུལ་སོཊ་མདོའི་
སྦས་དོན་སྦྱོར་བའི་རང་བཞིན་ལེགས་པར་བཀྲལ་ཏེ་དེ་བཞིན་གཤེཊ་
པ་འབྱུང་བ་དང་ཞེས་གསུངས་སོ། །དེ་ན་དེ་བཞིན་གཤེགས་པ་འབྱུང་
བ་ནི། དེ་རང་དབང་གི་རྫས་སུ་མ་གྲུབ་པར་རང་རྒྱུ་རྐྱེན་གསུམ་ལས་
འབྱུང་བ་ལ་བྱེད་ཅིང་། རྐྱེན་གསུམ་ནི། གཡོ་བ་མེད་པའི་རྐྱེན་དང་།
མི་རྟག་པའི་རྐྱེན་དང་། ནུས་པའི་རྐྱེན་ནོ། །འདིའི་དངོས་བསྟན་གྱི་
ཤེས་མཚན་( ༩ན)ལའང་དེ་བཞིན་གཤེགས་པ་འབྱུང་བ་རྟོཊ་པའི་ཤེས་
མཚན་དང་། གཞི་ཤེས་སྦྱོར་བའི་ཡུམ་ལ་བརྟེན་ནས་སངས་རྒྱས་ཀྱིས་

དེ་བཞིན་གཤེགས་པ་འབྱུང་བ་མཁྱེན་པར་རྟོགས་པའི་ཤེས་མཚན་ཏེ་
གཉིས་སུ་ཕྱེ་བ་ལྟར་འོག་མ་རྣམས་ལ་ཡང་གཉིས་གཉིས་འབྱེད་
དགོས་ལ། མཚོན་ཚུལ་ནི་གཞི་ཤེས་སྦྱོར་བའི་ཡུམ་ལ་བརྟེན་ནས་
སངས་རྒྱས་ཀྱིས་དེ་བཞིན་གཤེགས་པ་འབྱུང་བ་མཁྱེན་པར་རྟོཊ་པའི་
ཤེས་མཚན་དེས་དེ་བཞིན་གཤེགས་པ་འབྱུང་བ་རྟོཊ་པའི་མཐར་ཐུག་
གི་མཁྱེན་པ་ཐོབ་པ་དེ་བཞིན་གཤེགས་པ་རྐྱེན་གསུམ་ལས་འབྱུང་
ཚུལ་རྟོགས་པའི་སྦྱོར་བ་བསྒོམ་དགོས་པ་མཚོན་ཏེ། དེ་ལྟར་རྟོགས་
པའི་འདིར་བསྟན་སྦྱོར་བ་དེས་རང་ཡུལ་རྒྱུ་མེད་དང་མི་མཐུན་པའི་
དྷཱུ་ལས་འབྱུང་བར་འཛིན་པའི་སྒྲོ་འདོགས་ཀུན་བཏགས་དང་། དེའི་
འབྲས་བུ་ལུས་ཀྱི་གནས་ངན་ལེན་དང་། རྒྱུ་ཚུལ་མིན་ཡིད་བྱེད་ཀྱི་
རྟོག་པ་སྤོང་ལ། དེ་དག་བདེན་མེད་རྟོགས་པའི་ཤེས་རབ་ཀྱིས་ཟིན་
པའི་སྟོབས་ཀྱིས་བདེན་ཞེན་ཀུན་བཏགས་ཀྱང་སྤོང་བས་ན་ཉོན་
མོངས་རྟགས་སོགས་ཀྱིས་དབེན་པ་བཞི་ཞེས་བྱ་ལ། དེ་ལྟ་བུའི་དབེན་
པ་བཞིའི་བདག་ཉིད་ཅན་གྱི་དེ་བཞིན་གཤེགས་པ་འབྱུང་བ་རྟོགས་
པའི་སྦྱོར་བ་དེ་རྟོགས་རིགས་ཚང་བས་ཟིན་པར་བྱས་ནས་བསྒོམས་
པ་ལས། མཐར་དེ་བཞིན་གཤེགས་པ་འབྱུང་བ་རྟོགས་པའི་མཐར་
ཐུག་གི་གཞི་ཤེས་སུ་འགྱུར་ཚུལ་སོགས་སྦྱོར་བ་དེའི་ངོ་བོ་མ་ནོར་བར་
ཤེས་པ་ནི། ངོ་བོ་ཉིད་མཚན་དང་པོ་བཞི་མཚན་གཞིར་( ༩བ)བྱས་
ནས་དེ་བཞིན་གཤེགས་པ་འབྱུང་བ་རྟོགས་པའི་ཤེས་མཚན་གྱིས་གཞི་
ཤེས་སྦྱོར་བ་མཚོན་ཚུལ་ཡིན་ནོ། །དེ་བཞིན་དུ་གཞི་ཤེས་སྦྱོར་བའི་
ཡུམ་ལས་དེ་བཞིན་གཤེགས་པས་ཕུང་པོ་ལྔའི་འཇིག་རྟེན་ཇི་བཞིན་

དུ་མཁྱེན་པར་རྟོགས་པའི་ཤེས་མཚན་དེས་ཕུང་པོ་ལྔའི་འཇིག་རྟེན་
མཁྱེན་པའི་རྟོགས་པ་མཐར་ཐུག་ཐོབ་པ་ལ། ཕུང་པོ་ལྔའི་ཀུན་རྫོབ་
པའི་གནས་ཚུལ་ཤེས་དགོས་པ་མཚོན་པ་སོགས་ཏེ། གཞི་ཤེས་ཀྱི་ཤེས་
མཚན་བཅུ་དྲུག་རང་རང་གི་འཛིན་སྟངས་ཀྱི་ཟློག་ཕྱོགས་ཉོན་སྒྲིབ་
ཀྱི་གཉེན་པོ་དང༌།དེའི་འབྲས་བུ་ལུས་ཀྱི་གནས་ངན་ལེན་དང་། རྒྱུ་
ཚུལ་མིན་ཡིད་བྱེད་དང་། དེ་བདེན་གྲུབ་ཏུ་ཞེན་པའི་སྒྲོ་འདོགས་ཀུན་
བ ཏ ག ས ་ཀྱི ས ་དབེན་པ་བཞིའི་བདག་ཉིད་ཡིན་པས།
ཤེས་མཚན་བཅུ་དྲུག་རེ་རེས་ཀྱང་ངོ་བོ་ཉིད་མཚན་དང་པོ་བཞི་
མཚན་གཞིར་བྱས་ནས་གཞི་ཤེས་སྦྱོར་བ་མཚོན་པ་ཡིན་ནོ། །ལམ་ཤེས་
ཀྱི་ཤེས་མཚན་བཅུ་དྲུག་ནི། གཞན་དོན་གྱི་གོ་ཆ་བྱ་དཀའ་བ་སོགས་
ངོ་བོ་ཉིད་མཚན་བར་པ་ལྔ་དང༌། རྣམ་མཁྱེན་གྱི་ཤེས་མཚན་བཅུ་
དྲུག་ནི། གཞི་ལམ་གྱི་རྣམ་པའི་ཁྱད་པར་ལ་དམིགས་པ་སོགས་ངོ་བོ་
ཉིད་མཚན་ཐ་མ་བདུན་ག་ཡིན་པས་ལམ་ཤེས་དང་རྣམ་མཁྱེན་གྱི་
ཤེས་མཚན་རེ་རེས་ཀྱང་ངོ་བོ་ཉིད་མཚན་བར་པ་ལྔ་དང་ཐ་མ་བདུན་
མཚན་གཞིར་བྱས་ནས་ལམ་ཤེས་དང་རྣམ་མཁྱེན་སྦྱོར་བ་མཚོན་པ་
ཡིན་ལ། མཚོན་ཚུལ་གོང་དུ་བཤད་པ་ལྟར་ཤེས་མཚན་དུ་བཤད་པ་དེ་
ལ་བརྟེན་ནས་ཡུལ་ཞེ་བརྒྱད་རྟོགས་པའི་མཐར་ཐུག་གི་མཁྱེན་པ་
ཐོབ་པ་ལ། ཡུལ་( ༡༠ན) ཞེ་བརྒྱད་དེ་དང་དེ་རྟོགས་པའི་སྦྱོར་བའི་ཉེར་
ལེན་དང་། ལྷན་ཅིག་བྱེད་རྐྱེན་སྦྱོར་བ་དེ་ཐབས་ཤེས་ཡ་མ་བྲལ་བར་
ཉམས་སུ་ལེན་དགོས་པ་དང་། དེ་ལྟར་ཉམས་སུ་བླངས་པ་ལས་འབྲས་
བུ་བརྙེས་ཚུལ་དང་། ཉམས་སུ་ལེན་བྱེད་ཀྱི་སྦྱོར་བའི་ངོ་བོ་དང་། སྒོམ་

ཐབས་དམིགས་རྣམ་སོགས་ལམ་འབྲས་ཀྱི་འབྲེལ་བ་ཡོངས་སུ་རྗོགས་
པ་ཚད་མའི་ཡུལ་དུ་ལེགས་པར་ཤར་བ་ལ་མཚོན་པ་ཞེས་བྱ་སྟེ།
མདོར་བསྡུ་ན་ཐབས་ཤེས་ཀྱི་རྟོགས་རིགས་ཚང་བས་ཟིན་པའི་སེམས་
དཔའི་སྦྱོར་བ་ཞེ་བརྒྱད་དེ། མཐར་ཐུག་གི་མཁྱེན་པ་ཞེ་བརྒྱད་བསྐྱེད་
པའི་ནུས་ལྡན་གྱི་སྦྱོར་བའི་རང་བཞིན་ཇི་ལྟ་བ་བཞིན་དུ་ཤེས་པ་ནི་
སྐབས་འདིའི་མཚོན་ཚུལ་ཡིན་ཏེ། གསེར་ཕྲེང་ལས། ཐམས་ཅད་ཤེས་
པ་ཉིད་ཀྱི་སྦྱོར་བ་རྣམས་དེའི་མཁྱེན་པ་བཅུ་དྲུག་སྐྱེད་པའི་ནུས་ལྡན་
དུ་མཚོན་ཞིང་ཤེས་པར་བྱེད་པས་ནའོ། །ཞེས་སོ། །དེ་ལྟར་ཤེས་
མཚན་འཆད་བྱེད་ཀྱི་མདོ་ཚིག་རེ་རེའི་སྟེང་ནས་ལམ་ཡོངས་རྫོགས་
ལ་ངེས་པ་སྟེར་ཚུལ་ཐུན་མོང་མ་ཡིན་པ་ཡོད་པ་ཐུགས་ལ་བཞག་ནས་
རྒྱལ་ཚབ་བྱམས་པས་རྒྱན་འདིར་ཞེ་བརྒྱད་དུ་བསྡུས་པ་ཡིན་པས།
འདིར་བསྟན་ཤེས་མཚན་གྱིས་མཚོན་ཚུལ་ལ་རྒྱུ་འབྲས་ངོ་བོ་ཡུལ་
དང་བཅས་པའི་མཚོན་ཚུལ་བཤད་མ་ཐག་པ་ལྟར་དགོས་ཀྱང་། སྤྱིར་
བཏང་ལ་མཚན་ཉིད་དེ་ལ་བརྟེན་ནས་མཚོན་བྱ་སྦྱོར་བའི་ངོ་བོ་
དམིཊ་རྣམ་སོགས་ཁྱད་པར་མ་ནོར་བར་ཤེས་པ་ལ་མཚོན་པའི་ཐ
སྙད་བྱེད་པ་ཡིན་ནོ་ཞེས་ཤེས་པར་བྱའོ། །མཁྱེན་( ༡༠བ) གསུམ་སྦྱོར་
བས་ཡུལ་ཤེས་ཚུལ་གོ་བྱེད་དམ་མཚོན་བྱེད་ཀྱི་ཆ་ནས་ཤེས་མཚན་དུ་
བསྟན་པ་འདིའང་མཁྱེན་གསུམ་སྦྱོར་བ་གང་ཡིན་གྱིས་མཁྱེན་གསུམ་
གྱི་ཡུལ་ཤེས་པར་སྟོན་པ་མིན་པར་དེ་ལྟར་རྟོགས་པའི་སྦྱོར་བ་བྱེ་བྲག་
པ་རེ་རེ་ཙམ་སྟོན་པ་ཡིན་པས་ཤེས་མཚན་ལ་མི་སྲིད་རྣམ་གཅོད་
དང་། དེ་ཐེག་ཆེན་ཁོ་ནའི་ཁྱད་པར་དུ་མཚོན་པས་ཁྱད་མཚན་ལ་

གཞན་ལྡན་རྣམ་གཅོད་དང་། དེ་ལ་གཞན་དོན་གྱི་བྱེད་པ་ཚང་བར་
མཚོན་པས་བྱེད་མཚན་ལ་མི་ལྡན་རྣམ་གཅོད་བྱས་ཆོག་པར་ཡིག་
ཆར་གསུངས་ལ། ཤེས་མཚན་གྱིས་སྦྱོར་བ་དེ་རང་དོན་ཕུན་ཚོགས་
སྐྱེད་པའི་ནུས་ལྡན་དུ་མཚོན་པས་མི་ལྡན་རྣམ་གཅོད་ཀྱང་བྱས་ཆོག་
སྟེ་གསེར་འཕྲེང་གི་དགོངས་པའོ། །དེས་ན་ཡིག་ཆར་སྟོང་ཉིད་དམ་
བདག་མེད་ཕྲ་རགས་གང་རུང་རྟོཊ་པའི་ཞི་ལྷག་ཟུང་འབྲེལ་གྱི་ལྡོག་
ཆ་ནས་བཞག་པའི་སེམས་དཔའི་རྣལ་འབྱོར་དེ་ལམ་ཤེར་ཕྱིན་གྱི་
མཚན་ཉིད་ཅེས་གསུངས་པའི་ལམ་ཤེར་ཕྱིན་ནི་འདིར་བསྟན་མཚོན་
པར་བྱ་བ་ལམ་ཤེར་ཕྱིན་གྱི་རྣལ་འབྱོར་དུ་བྱེད་དགོས་ལ། དེའང་རྣམ་
པ་བརྒྱ་དང་དོན་གསུམ་གྱི་རྟོགས་རིགས་རྫོགས་པ་དང༌། རྣམ་པ་བརྒྱ་
དང་དོན་གསུམ་པོ་ཞི་ལྷག་ཟུང་འབྲེལ་གྱི་སྒོམ་པ་གཙོ་བོར་གྱུར་པ་
ཤེས་ཆེད་དུ་ཞི་ལྷག་ཟུང་འབྲེལ་གྱི་ལྡོག་ཆ་ནས་ཞེས་གསུངས་པ་ཡིན་
གྱི། འདིར་བསྟན་སྦྱོར་བའི་མཚན་ཉིད་ལ་ཞི་ལྷག་ཟུང་འབྲེལ་དགོས་
པར་སྟོན་པ་མིན་ནོ། །རྣམ་པ་བརྒྱ་དང་དོན་གསུམ་གྱི་རྟོགས་རིགས་
རྫོགས་པ་ནི། རྣམ་པ་བརྒྱ་དང་དོན་( ༡༡ན) གསུམ་ལ་བཅོས་མིན་གྱི་
མྱོང་བ་ཐོན་པའི་སྟོབས་ཀྱིས། དེའི་ནང་ནས་ཆོས་གཅིག་རྟོགས་པའི་
ཡེ་ཤེས་མངོན་དུ་གྱུར་པ་ན། དེའི་ཤུགས་ཀྱིས་དམིགས་
རྣམས་འདྲེན་ཐུབ་པའི་དོན་ཡིན། དེ་ལྟར་འདྲེན་པ་ལའང་རྩོལ་བ་ཆེ་
འབྲིང་ཆུང་གསུམ་དང་རྩོལ་བ་མེད་པར་མངོན་དུ་བྱེད་ནུས་ཚུལ་
གྱིས་མཐར་གྱིས་བྱ་བ་དང་། མཐར་གྱིས་སློབ་པ་དང་། མཐར་གྱིས་
སྒྲུབ་པ་དང་། སྐད་ཅིག་མའི་སྦྱོར་བར་བཞག་པ་ཡིན་ནོ། །དེའང་ལས་

དང་པོ་པའི་ས་ནས་རྣམ་པ་བརྒྱ་དང་དོན་གསུམ་གོ་རིམ་མ་འཆོལ་
བར་དཀྱུས་ཐོག་གཅིག་ལ་རྫོགས་པར་འཆར་བ་ལ་བསླབས་པས་དེ་
ལྟར་འཆར་ཐུབ་པ་ནི་དཔེར་ན།ལམ་རྒྱུས་མེད་པ་ཞིག་ལ་བཤད་
ནའང་མི་འཛད་པ་ལྟ་བུའི་ལམ་བར་དེ་རྒྱུས་ཡོད་ལ་སྐད་ཅིག་གིས་
འཆར་བ་ལྟ་བུ་ཡིན་པར་བླ་མ་འཇམ་པའི་དབྱངས་ཀྱི་གསུངས་
བཤད་ལས་འབྱུང་ངོ་། །རྣམ་པ་བརྒྱ་དང་དོན་གསུམ་སྦྱོར་བ་གཅིག་
གི་ཡུལ་དུ་བསྡུས་ནས་སྒོམ་པ་དེའང་འདིའི་མཚན་ཉིད་ནི་འདིའོ། །
དབྱེ་ན་འདི་སྙེད་ཅིག་གོ་སྙམ་པ་སོགས་སྒོམ་པ་ཡང་མིན་ལ། ལྷ་སྒོམ་
པ་ལྟ་བུ་ཡང་མིན་གྱི་སྙིང་རྗེ་སྒོམ་པ་བཞིན། རྣལ་འབྱོར་པའི་ཤེས་པ་
ཡེ་ཤེས་དེ་དང་དེའི་འཛིན་སྟངས་ཀྱི་ངོ་བོར་སྐྱེད་ནས་སྒོམ་པ་ཡིན་
པར་རྟོགས་དཀའི་སྣང་བར་གསུངས་པས་འཛིན་སྟངས་མི་འདྲ་བའི་
བློ་བརྒྱ་དང་དོན་གསུམ་བློ་གཅིག་གི་ངོ་བོར་རིམ་གྱིས་རྫོགས་པར་
འཆར་བ་དང་། དེ་ལ་གོམས་སྟོབས་ཀྱིས་ས་མཐོན་པོའི་སྐབས་དུས་
གཅིག་ཏུ་འཆར་ཡང་སྒྲ་རྟོག་སེལ་འཇུག་གིས་མི་གནོད་པ་ནི་
དམིགས་མེད་ལ་( ༡ ༡༠) དམིགས་པའི་སྙིང་རྗེ་ལ་ཀུན་རྫོབ་དང་བདེན་
སྟོང་གཉིས་འཆར་བ་ལྟ་བུ་ཡིན་ནམ་སྙམ་སྟེ་དཔྱད་པར་བྱའོ། །གཉིས་
པ་དེ་གང་གི་ཆེད་དུ་གསུངས་པ་ནི། རྒྱན་གྱི་ཆེད་དུ་བྱ་བའི་གདུལ་
བྱས་སྐབས་དང་པོ་གསུམ་ལ་བརྟེན་ནས་རྣམ་པ་བརྒྱ་དང་དོན་
གསུམ་ཡིད་དཔྱོད་ཀྱིས་ངེས་ཀྱང་ཚད་མས་མ་ངེས་པ་ལ་དེ་ངེས་ཆེད་
དུ་མཚོན་སྦྱོར་འདི་བཤད་པ་ཡིན་ཞིང་། འདི་ལ་བརྟེན་ནས་དེས་རྣམ་
པ་བརྒྱ་དང་དོན་གསུམ་ལ་ཐོས་བསམ་གྱིས་སྒྲོ་འདོགས་ལེགས་པར་

བཅད། ཇི་སྙེད་པ་ལ་དམིགས་པའི་ཞི་ལྷག་ཟུང་འབྲེལ་གྱིས་སེམས་
ལས་སུ་རུང་བར་བྱས་ནས་དེས་ཟིན་པའི་བསམ་བྱུང་གི་ཤེས་རབ་
ཀྱིས་ཡང་དང་ཡང་དུ་འདྲིས་པར་བྱས་པ་ལས། དེ་ལ་བཅོས་མིན་གྱི་
མྱོང་བ་སྐྱེས་པ་ན་ཐེག་ཆེན་ལམ་དུ་ཞུགས་པ་ཡིན་ནོ། །ལམ་དུ་ཞུགས་
མ་ཐག་པ་དེའང་གྲངས་མེད་གསུམ་ནས་འཚང་རྒྱ་བའི་ལམ་གྱི་མགོ་
བརྩམས་པ་དང་དད་སོགས་ལྔ་ལ་མཁས་པའི་ཁྱད་པར་དང་ལྡན་པ་
ཡིན་ཏེ། རྣམ་བཤད་ལས། གྲངས་མེད་གསུམ་ནས་འཚང་རྒྱ་བའི་ལམ་
གྱི་ཐོག་མ་བཤད་པའི་སྒོ་ནས་རྒྱན་གྱི་ཆེད་དུ་བྱ་བའི་གདུལ་བྱ་ངོས་
བཟུང་བ་དང་ཞེས་དང་། འཆད་པར་འགྱུར་བའི་ཐར་པའི་ཆ་དང་
མཐུན་པའི་དགེ་བའི་རྩ་བ་དང་ལྡན་པ་ཁོ་ན་ལ་ཇི་སྐད་བཤད་པའི་
སྦྱོར་བ་མཚན་ཉིད་ཀྱི་སྒོ་ནས་ཚད་མའི་ཡུལ་དུ་མཚོན་ཏེ་ཡོངས་སུ་
ཤེས་པ་འབྱུང་བས་ཐར་པའི་ཆ་དང་མཐུན་པ་ཞེས་སོ། །དེའི་ཁྱད་
པར་དང་པོ་ནི། ལམ་དེའི་སྟོབས་ཀྱིས་གང་ཟག་དེ་གྲངས་མེད་གསུམ་
ནས་ངེས་ཅན་དུ་འཚང་རྒྱ་བར་འགྱུར་བའི་དོན་ཡིན་ལ། གྲངས་མེད་
གསུམ་གྱི་ཚོགས་ཀྱི་མགོ་བརྩམས་པ་ནི་ལམ་དུ་ཞུགས་མ་ཐག་ནས་མ་
ཡིན་པར། བཟང་དང་སྨོན་པའི་སྟོབས་( ༡༢ན) ཅན་དང་། །འདུན་ལྡན་
ཁྱད་པར་འགྲོ་བ་ཡིས། །ཞེས་པ་ལྟར་ལམ་གྱི་ནུས་པ་གོང་འཕེལ་དུ་
འགྲོ་བའི་མཚམས་ཤིག་ནས་འཇོག་དགོས་པས་དེ་གཉིས་མི་གཅིག་
ཀྱང་། ལམ་བསྒྲིགས་སུ་གཅིག་པར་བཤད་པ་བཞིན་སྡོམ་ཚིག་ཏུ།
མཚན་ཉིད་བཞི་སོགས་སྒོམ་མཐུས་འགའ་ཞིག་ལ། །ཐར་ཆ་གྲངས་
མེད་ཚོགས་དང་མཉམ་བྱུང་སྟེ། །ཞེས་གསུངས་པ་བརྟག་དགོས། ཁྱད་

པར་གཉིས་པ་ཡང་དད་སོགས་རེ་རེའི་ཡུལ་དུ་རྣམ་པ་བརྒྱ་དང་དོན་
གསུམ་གྱི་རྟོགས་རིགས་ཚང་བར་བསྡུས་ནས་སྒོམ་ཚུལ་ལ་མྱོང་བ་
སྐྱེས་ཚུལ་གྱིས་དད་སོགས་ལྔར་མཁས་པ་དང༌། རྟོགས་རིགས་རྫོགས་
པ་དང་། མཁྱེན་གསུམ་བསྡུས་ནས་སྒོམ་པ་ཡང་ཟེར་བས་འདི་རྣམས་
དོན་གཅིག་སྟེ། གོང་དུ་མཁྱེན་གསུམ་གྱི་རྣམ་པ་ལ་དབང་ཐོབ་པའི་
ཆེད་དུ་མཁྱེན་གསུམ་བསྡུས་སྒོམ་དགོས་པར་བསྟན་པ་ལས་སྒོམ་ཚུལ་
དང་མྱོང་བ་ཐོན་ཚུལ་མ་བསྟན་པ་འདིར་གསལ་བར་བཤད་པའི་
ཕྱིར་རོ། །མཁྱེན་གསུམ་བསྡུས་སྒོམ་བྱེད་ཚུལ་ནི། རྣམ་བཤད་ལས།
བསྡུས་ནས་སྒོམ་པའི་དོན་ནི། མཚམས་སྦྱར་དུ་འབྱུང་བ་ལྟར་མཁྱེན་
གསུམ་གྱི་རྣམ་པ་ཐམས་ཅད་ཞི་ལྷག་ཟུང་འབྲེལ་གྱི་སྦྱོར་བས་རྣལ་
འབྱོར་བའི་ཉམས་ལེན་དུ་བསྡུས་པའི་དོན་ཡིན་ནོ་ཞེས་པའི་ཞི་ལྷག་
ཟུང་འབྲེལ་ནི་དཔྱད་འཇོག་ཟུང་འབྲེལ་གྱི་དོན་དུའང་བཀྲལ་ཆོག་
མོད་གཙོ་བོར་སྒོམ་པ་པོའི་གང་ཟག་དེ་ཞི་ལྷག་ཟུང་འབྲེལ་གྱི་སྒོ་ནས་
སེམས་ལས་རུང་ཐོབ་པ་ལ་བྱེད་དགོས་ཏེ། དེ་ཡང་གང་གིས་ཤེས་ན།
མཁྱེན་གསུམ་( ༡༢བ) བསྡུས་ནས་སྒོམ་པ་ལ་དད་སོགས་ལྔར་མཁས་
དགོས་པས་དེའི་ཐ་མ་ཞི་ལྷག་སྒྲུབ་ཚུལ་ལ་མཁས་དགོས་ཤིང་། མཁས་
ཚུལ་ཤེས་པ་ཙམ་མིན་པར་རང་རྒྱུད་ལ་ཉམས་མྱོང་སྐྱེས་པའི་སྟེང་
ནས་འཇོག་དགོས་པ་ཡིན་ནོ། །དེས་ན་བྱང་སེམས་དབང་པོ་རྣོ་རྟུལ་
གཉིས་ཕྱིས་རྒྱན་གྱི་ཆེད་དུ་བྱ་བའི་གདུལ་བྱར་འགྱུར་བ་ཡོད་སྲིད་
ཀྱང་དང་པོ་ཉིད་ནས་རྒྱན་ལ་ཆེད་དུ་བརྟེན་ནས་ཐེག་ཆེན་ལམ་དུ་
ཞུགས་པ་དེས་ལམ་ལ་མ་ཞུགས་གོང་ནས་ཞི་ལྷག་ཟུང་འབྲེལ་ཐོབ་

ཅིང་རྣམ་པ་བརྒྱ་དང་དོན་གསུམ་ཚད་མས་ངེས་དགོས་པ་ཡིན་ནོ།
གསུམ་པ་ནི། འོ་ན་ཤེས་མཚན་གསུམ་དུ་རྟོགས་རིགས་གསུམ་གྱི་ཡུལ་
འདུ་ཚུལ་གང་ཡིན་བརྗོད་པར་གྱིས་ཤིག་ཅེ་ན་བཤད་པར་བྱ་སྟེ། དེ་
བཞིན་གཤེགས་པ་འབྱུང་བ་དང༌། །ཞེས་པས་དེ་བཞིན་གཤེགས་པའི་
་སོགས་རྒྱུ་ལ་མ་ལྟོས་པའི་རང་དབང་བའི་རྫས་སུ་མེད་ཀྱི་རང་
རྒྱུ་རྐྱེན་གསུམ་གྱིས་ཁྱད་པར་དུ་བྱས་པའི་སྦྱོར་བ་ལས་བྱུང་བ་དང་
སྦྱོར་བ་ལ་ཡང་སྟོབས་སོགས་རང་དབང་དུ་བསྐྱེད་པའི་ནུས་པ་མེད་
ཀྱི་ཐབས་ཤེས་ཀྱི་རྟོགས་རིགས་ཚང་བས་ཟིན་པ་སོགས་ལམ་གྱི་བྱེད་
པ་དུ་མས་བསྒྲུབ་དགོས་པར་བསྟན་ལ། འཇིག་རྟེན་འཇིག་མེད་
བདག་ཉིད་དང་། །ཞེས་སོགས་ཀྱིས་རྒྱུ་ཐེག་ཆེན་སྦྱོར་བ་དང་འབྲས་
བུ་སྟོབས་སོགས་དེ་གཉིས་ཀ་བདག་ཏུ་མ་གྲུབ་པ་བཞིན་དུ་དེ་གཉིས་
གང་ལ་གདགས་པའི་ཕུང་པོའི་འཇིག་རྟེན་ཡང་བདག་ཏུ་མ་གྲུབ་པ་
དང་། ཕུང་པོ་ལྔ་ལས་གཙོ་བོར་སེམས་ནི་བདག་ཏུ་འཛིན་པའི་གཞིར་
གྱུར་པས། སེམས་ལ་དགེ་( ༡༣ན) མི་དགེ་ལུང་མ་བསྟན་སོགས་ཕྱེ་ནས་
སོ་སོར་གང་ཟག་གི་བདག་ཏུ་གྲུབ་པ་བཀག་ནས་ཆགས་སོགས་ཉོན་
མོངས་དྲུང་འབྱིན་ཚུལ་ཆ་ཚང་བར་བསྟན་པ་ཡིན་ནོ། །ཟིན་བྱེད་འ
སྦྱར་ན་ཐེག་ཆེན་སྦྱོར་བའི་ཡུམ་སྒོམ་པ་ལས་སྟོབས་སོགས་འབྱུང་
བར་བསྟན་པ་ན་བྱང་ཆུབ་ཐོབ་འདོད་དང༌། དེ་ཐོབ་ཕྱིར་དུ་སྦྱོར་བ་
བསྒོམ་པ་ལ་འཇུག་པར་འགྱུར་བས་ཚིགས་བཅད་འདིས་དེ་ཟིན་བྱེད་
ཐབས་ཤེས་གཉིས་ལས་སེམས་བསྐྱེད་བསྟན་པ་དང་། སེམས་བསྐྱེད་
ནས་སྦྱོར་བ་ལ་སློབ་པ་ན་ཕུང་པོ་ལྔ་བདག་ཏུ་མ་གྲུབ་པར་སྒོམ་པ་

ཙམ་གྱིས་མི་ཆོག་གི་དེ་བདེན་མེད་དུ་རྟོགས་པའི་ཤེས་རབ་ཀྱིས་ཟིན་
དགོས་པར་ཚིགས་བཅད་གཉིས་པས་བསྟན། དེ་ཡང་དཔྱོད་ལྡན་དག་
གི་བསྒོམ་རྒྱུའི་གཙོ་བོ་ནི་གཟུགས་སེམས་གཉིས་ལས་གཙོ་བོ་སེམས་
ཀྱི་གནས་ལུགས་ཡིན་པས། སེམས་ཅན་སེམས་ཀྱི་སྤྱོད་པ་དང་། །ཞེས་
སོགས་ཀྱིས་སེམས་ལ་ཀུན་བྱང་གི་སེམས་སོ་སོར་ཕྱེ་ནས་བདེན་མེད་
དུ་སྒོམ་ཚུལ་དང་། དེ་ལྟར་བསྒོམས་པ་ལས་སེམས་ཀྱི་ཆོས་ཉིད་དྲི་མ་
ཐམས་ཅད་དང་བྲལ་བ་རང་སྟེང་དུ་མངོན་སུམ་དུ་མཐོང་ཚུལ་དང་།
མཐོང་བ་ལྟར་གཞན་ལ་སྟོན་ཚུལ་མཁྱེན་པའི་ལམ་སྟེ་ཟིན་བྱེད་ཀྱང་
ཆ་ཚང་བར་བསྟན་པ་ཡིན་ནོ། །དེ་ལྟར་བདག་མེད་རྟོགས་པའི་ཤེས་
རབ་ནི་བདག་འཛིན་སྤོང་བྱེད་གཙོ་བོ་ཡིན་པས། གཞི་ཤེས་ཀྱིས་གཞི་
བདག་མེད་དུ་སྒོམ་པ་ལས་ཆགས་སོགས་མངོན་གྱུར་པ་ཅི་རིཊ་དང་།
དེའི་འབྲས་བུ་ལུས་ཀྱི་གནས་ངན་ལེན་དང་། རྒྱུ་ཚུལ་མིན་ཡིད་བྱེད་
ཀྱི་( ༡༣བ)རྟོག་པ་སྤོང་བར་འགྱུར་བ་གདོན་མི་ཟ་ལ། དེ་ཡང་ཤེས་
རབ་ཁྱད་པར་ཅན་གྱིས་ཟིན་པའི་སྟོབས་ཀྱིས་དེ་བཞི་མངོན་གྱུར་ཅི་
རིགས་ཀྱང་སྤོང་ངོ་། །རྒྱུ་མཚན་དེ་ཉིད་ཀྱིས་ན་ཉོན་མོངས་རྟགས་
སོཊ་ཀྱིས་དབེན་པ་བཞི་གཞི་ཤེས་སྦྱོར་བའི་ངོ་བོ་ཉིད་མཚན་དང་།
ཤེས་མཚན་བཅུ་དྲུག་པོ་ཡང་གཞི་ཕུང་སོགས་བདག་མེད་ཀྱི་ཁྱད་
པར་དུ་བྱས་ནས་མཁྱེན་ཚུལ་ཅི་རིགས་ཀྱི་སྒོ་ནས་འཇོག་པ་ཡིན་ནོ་
ཞེས་ཤེས་པར་བྱ་སྟེ། གསེར་འཕྲེང་ལས། བཅུ་དྲུག་པོ་འདི་གཙོ་བོར་
གཞི་ཕུང་པོ་ལྔ་དང་དེ་ལས་ཀྱང་སེམས་དང་སེམས་བྱུང་གི་མིང་དང་
དེ་བཞིན་ཉིད་བཞིའི་ཕུང་པོ་མཁྱེན་པར་གསུངས་པས་གཞི་མཁྱེན་

པའི་ཤེས་པས་སོ་ཞེས་གསུངས། དེ་བཞིན་དུ་ལམ་ཤེས་ཀྱི་ཤེས་མཚན་
བཅུ་དྲུག་ཏུ་བྱང་སེམས་ཀྱི་རྟོགས་རིགས་འདུ་ཚུལ་ཡང་ཤེས་པར་བྱ་
སྟོང་ཉིད་མཚན་མ་མེད་བཅས་དང་། །སོགས་ཀྱིས་ལམ་ཤེས་ཀྱི་
ཡུལ་སྟོང་ཉིད་དང་སྟོང་ཉིད་ཀྱི་ཡ་གྱལ་སྐྱེ་མེད་འགག་མེད་སོགས་
བསྟན་པར་ཚིག་ཟིན་ལ་གསལ་ཡང་དེ་ཙམ་མིན་པར་ལམ་ཤེས་ཉིད་
ཀྱི་སྒོ་ནས་གཞན་དོན་སྒྲུབ་ཚུལ་ཁྱད་པར་བ་བསྟན་པར་གོ་དགོས་ཏེ།
དེ་ཡང་ཚིག་རྐང་དང་པོ་གཉིས་ཀྱིས་བྱང་སེམས་ཀྱི་ལམ་ཤེས་སྦྱོར་
བའི་ཡུམ་སྒོམ་པ་ལས་སྟོང་ཉིད་རྟོགས་པའི་ངོ་བོ་རྫོགས་ཚུལ་དང་དེ་
རྫོགས་ནས་དོན་དམ་པར་སྐྱེ་འགག་དང་ཀུན་བྱང་སོགས་སུ་འདུ་
ཤེས་མི་འབྱུང་ཡང་ཐ་སྙད་དུ་རྒྱུ་འབྲས་དང་ཕནགནོད་སོགས་ལ་
རྩིས་སུ་བྱས་ཏེ་གཞན་དོན་གྱི་གོ་ཆ་བྱ་དཀའ་བ་སྒྲུབ་པ་ནི། སྐྱེ་མེད་
འགག་པ་མེད་སོགས་དང་། །(༡༤ན)ཞེས་པས་བསྟན་ལ་གཞན་དོན་
གྱི་བསམ་པ་དེ་ཤིན་ཏུ་བརྟན་པས་རྐྱེན་གང་གིས་ཀྱང་ཐེག་པ་གཞན་
དུ་བཀྲི་བར་མི་ནུས་པ་དང༌། དེ་མི་ནུས་པའི་རྒྱུ་མཚན་ཆོས་ཉིད་ཀྱི་
རྟོགས་པ་ཀློང་དུ་གྱུར་ཚུལ་གྱིས་ཡིན་ནོ་ཞེས་སྟོན་པར། ཆོས་ཉིད་རྣམ་
པར་འཁྲུགས་མེད་དང་། །འདུ་མི་བྱེད་དང་རྣམ་མི་རྟོག ཿ །ཞེས་
གསུངས། དེ་ལྟར་གཞི་ལ་བདེན་པ་གཉིས་དང་། ལམ་ལ་ཚོགས་
གཉིས་ཟུང་འབྲེལ་དུ་ཉམས་སུ་བླངས་པ་ལས་འབྲས་བུ་སྐུ་གཉིས་
ཟུང་འཇུག་ཏུ་འགྲུབ་པར་འགྱུར་བ་ཤེས་ཆེད་དུ། རབ་དབྱེ་མཚན་
ཉིད་མེད་ཉིད་ལ། །ཞེས་ཤེས་མཚན་ཐ་མ་གཉིས་བདེན་པ་གཉིས་ཀྱི་
རྟོགས་ཚུལ་ལ་སྦྱར་བ་ཡིན་ནོ། །རྣམ་མཁྱེན་གྱི་ཤེས་མཚན་བཅུ་དྲུག་

ཏུ་རྣམ་པ་བརྒྱ་དང་དོན་གསུམ་གྱི་རྟོཊ་རིགས་ཀྱང་ཚང་བར་བསྟན་
ཏེ། སངས་རྒྱས་ཀྱི་ཡུམ་ཤེར་ཕྱིན་སྒོམ་པ་སྔོན་དུ་སོང་བ་ལས་ཀུན་
རྫོབ་ཙམ་དུ་མཐོང་ཆོས་ལ་བདེ་བར་གནས་པ་དང་། ཡུམ་ཤེར་
ཕྱིན་མཆོད་བཀུར་སོགས་ཀྱི་ཡུལ་དུ་གཟིགས་ཀྱང་དེ་ཁོ་ནར་མཆོད་
བཀུར་སོཊ་བྱེད་པ་མེད་པར་གཟིགས་པ་ནི་ཚིག་རྐང་དང་པོ་བཞིས་
བསྟན་ལ། ཀུན་ཏུ་འཇུག་མཁྱེན་གང་ཡིན་དང་། །མ་མཐོང་སྟོན་པར་
མཛད་པ་དང་། །ཞེས་པས་ཡེ་ཤེས་ཏེ་ཡོན་ཏན་གྱི་རིགས་རྫོགས་པས་
ཡུལ་ཐམས་ཅད་ལ་འཇུག་ཀྱང་དོན་དམ་གཟིགས་ངོར་ཀུན་རྫོབ་མ་
གཟིགས་ལ།མ་གཟིགས་པ་དེ་ཀ་གནས་ལུགས་གཟིགས་ཚུལ་དུ་
བསྟན། དེ་ལྟ་བུའི་དོན་དེ་རང་གིས་ཁོང་དུ་ཆུད་ནས་གདུལ་( ༡༤བ) བྱ་
གཞན་དག་སྡུད་སྨིན་གྲོལ་བར་བྱ་ཚུལ་སོགས་སྟོན་པ་ལ་ཚིག་ལྷག་མ་
རྣམས་གསུངས་སོ། །དེ་ལམ་བགྲོད་ཚུལ་ལ་སྦྱར་ན་ཚིག་རྐང་དང་པོ་
བཞིས་ཚོགས་སྦྱོར་གྱི་སྐབས་སུ་ཕྱི་ནང་གི་ཡོངས་འཛིན་དང་ལྡན་
པས་ཐེག་པ་གསུམ་གྱི་རྟོགས་རིགས་རྫོགས་པ་ལ་སློབ་ཚུལ་དང༌། དེ་
ནས་ཚིག་རྐང་གཉིས་ཀྱིས་དེ་ལྟར་ཉམས་སུ་བླངས་པ་ལས་ཐེག་ཆེན་
མཐོང་ལམ་གྱི་ཡེ་ཤེས་སྐྱེས་པ་ནི། ཡེ་ཤེས་དེའི་བྱེད་པར་ཉན་རང་གི་
སྤངས་རྟོགས་ཀྱི་རིགས་འདུ་བ་དང༌། ཡེ་ཤེས་དེས་ཀུན་རྫོབ་མ་མཐོང་
ཡང་མཐོང་བ་དེ་ཀ་གནས་ལུགས་མཐོང་ཚུལ་དང་། གནས་ལུགས་
མངོན་སུམ་དུ་མཐོང་བ་དེས་ལམ་ཤེས་ཀྱི་སྒོ་ནས་རིགས་ཅན་གསུམ་
གྱི་དོན་མཛད་ཚུལ་སོགས་ཚིག་ལྷག་མས་བསྟན་ནོ། །མདོར་ན་བཤེས་
གཉེན་བསྟེན་ཚུལ་ནས་འབྲས་བུ་སངས་རྒྱས་ཀྱི་སའི་བར་གྱི་ལམ་གྱི་

ལུས་ཡོངས་རྫོགས་བསྟན་པ་ཡིན་ནོ་ཞེས་ཤེས་པར་བྱའོ། །
གཉིས་པ་ནི། གོང་དུ་བཤད་པ་དེ་རྣམས་ཀྱི་དོན་གོ་བདེ་བར་བསྡུས་
ཏེ་བསྟན་པ་ནི་འདི་ཡིན་ཏེ། གཞུང་ལམ་འབྲས་བུའི་ཤེར་ཕྱིན་གསུམ་
གྱི་རྣམ་དབྱེ་ཙམ་ཤེས་ནས་འབྲས་བུ་ཤེར་ཕྱིན་ལ་དོན་གཉེར་སྐྱེས་
ཀྱང་། ལམ་ཤེར་ཕྱིན་ཚད་མས་མ་ངེས་པ་ལ་ངེས་པའི་ཕྱིར་དུ་སྤྱིའི་
མཚོན་ཚུལ་དང་། ལམ་ཤེར་ཕྱིན་དེས་ཀྱང་ལམ་ཤེར་ཕྱིན་དང་
འབྲས་བུ་ཤེར་ཕྱིན་གྱི་རྒྱུ་འབྲས་ཀྱི་འབྲེལ་བ་མ་ངེས་པ་ལ་བྱེ་བྲག་
ཤེས་མཚན་ག སུ མ་གྱི་མཚོན་ཚུལ་བསྟན་པ་ཤེས་པར་བྱེད་ཅིང་།
མཚོན་པའི་དགོས་པ་ནི་སྦྱོར་བའི་རང་བཞིན་བདེ་བླག་ཏུ་( ༡༥ན)ཤེས་
ནས་བསྒོམ་པའི་ཆེད་ཡིན་ནོ། །མཚན་ཉིད་དུ་བཤད་པ་དེ་ལ་བརྟེན་
ནས་སྦྱོར་བའི་ངོ་བོ་མ་ནོར་བར་མཚོན་པའམ་ཤེས་པར་བྱེད་པས་
ཤེས་མཚན་དང་། དེ་ཁྱད་དུ་འཕགས་པར་མཚོན་པའམ
བྱེད་པས་ཁྱད་མཚན་དང་། དེའི་བྱེད་ལས་མ་ནོར་བར་མཚོན་པའམ་
ཤེས་པར་བྱེད་པས་བྱེད་མཚན་ཞེས་བྱ་ཞིང་། མཚོན་ཚུལ་ཡང་
མཚན་མཚོན་གཞི་གསུམ་སྦྱོར་བ་གཅིག་ལ་ལྡོག་ཆས་ཕྱེ་བ་ཡིན་པས་
མཚན་གཞི་སྦྱོར་བའི་རང་བཞིན་གྱི་མཚོན་བྱ་སྦྱོར་བ་དེ་མཚོན་བྱེད་
དུ་བཀོད་པ་དེའི་ངོ་བོར་ཇི་ལྟ་བ་བཞིན་དུ་མ་ནོར་བར་གོ་བར་བྱེད་
པ་ལ་བྱ་སྟེ། དཔེར་ན་ངོ་བོ་ཉིད་བཅུ་དྲུག་མཚན་གཞི། ལམ་ཤེར་ཕྱིན་
གྱི་རྣལ་འབྱོར་དུ་མཚོན་པ་ལ། ཐབས་ཤེས་ཁྱད་པར་ཅན་གྱི་རིགས་
རྫོགས་པས་ཟིན་པའི་སེམས་དཔའི་ཡེ་ཤེས་མཚོན་བྱེད་དུ་བཀོད་པ་
དེས། མཚན་གཞི་ངོ་བོ་ཉིད་བཅུ་དྲུག་གི་བདག་ཉིད་ཅན་གྱི་ལམ་ཤེར་

ཕྱིན་ཐབས་ཤེས་ཀྱི་རྟོགས་རིགས་རྫོགས་པས་ཟིན་པས་རྣལ་འབྱོར་དུ་
གོ་བར་བྱེད་པ་ལྟ་བུ་ཡིན་ནོ། །དེས་ན་མཚོན་བྱེད་དུ་བཀོད་པ་དེ་ཆོས་
ཅན། ལམ་ཤེར་ཕྱིན་གྱི་རྣལ་འབྱོར་མཚོན་པར་བྱེད་དེ། དེ་གཞན་
དང་ཐུན་མོང་མ་ཡིན་པར་བྱེད་པའི་ཡོན་ཏན་ཐབས་ཤེས་ཀྱི་རྟོགས་
རིགས་རྫོགས་པས་ཟིན་ཚུལ་གོ་བར་བྱེད་པའི་ཕྱིར་རོ། །དེ་བཞིན་དུ་
གཞི་ཤེས་སྦྱོར་བའི་ཡུམ་སྒོམ་པ་ལས་དེ་བཞིན་གཤེགས་པའི་སྟོབས་
སོགས་( ༡ ༥ བ)འ བྱུང་བ་རྟོགས་པའི་གཞི་ཤེས་སྦྱོར་བ་དེ་ཆོས་ཅན།
གཞི་ཤེས་ཀྱི་ཤེས་མཚན་ཡིན་ཏེ། དེའི་ཐུན་མོང་མ་ཡིན་པའི་རྟོགས་པ་
མཚོན་བྱེད་ཡིན་པའི་ཕྱིར། དེ་ཡིན་ཏེ། དེ་གཞི་ཤེས་སྦྱོར་བས་ཡུམ་གྱི་
ཆེ་བའི་ཡོན་ཏན་ཤེས་པར་རྟོགས་བྱེད་ཡིན་པའི་ཕྱིར། སྟོང་ཉིད་
མངོན་སུམ་དུ་རྟོགས་པའི་མཐོང་ལམ་ཆོས་ཅན། ལམ་ཤེས་ཀྱི་ཤེས་
མཚན་ཡིན་ཏེ། དེའི་མཐུན་མོང་མ་ཡིན་པའི་རྟོགས་པ་མཚོན་བྱེད་
ཡིན་པའི་ཕྱིར། དེ་ཡིན་ཏེ། ལམ་ཤེས་སྦྱོར་བས་སྟོང་ཉིད་མངོན་སུམ་
དུ་མཐོང་བར་གོ་བྱེད་ཡིན་པའི་ཕྱིར། རྣམ་མཁྱེན་སྦྱོར་བའི་ཡུམ་ལ་
བརྟེན་ནས་དེ་བཞིན་གཤེགས་པའི་མཐོང་ཆོས་ལ་བདེ་བར་གནས་
པར་རྟོགས་པའི་རྣམ་མཁྱེན་སྦྱོར་བ་དེ་ཆོས་ཅན། རྣམ་མཁྱེན་གྱི་ཤེས་
མཚན་ཡིན་ཏེ། དེའི་ཐུན་མོང་མ་ཡིན་པའི་རྟོགས་པ་མཚོན་བྱེད་ཡིན་
པའི་ཕྱིར། དེ་ཡིན་ཏེ། རྣམ་མཁྱེན་སྦྱོར་བས་ཡུམ་གྱི་ཆེ་བའི་ཡོན་ཏན་
ཤེས་པར་གོ་བྱེད་ཡིན་པའི་ཕྱིར། བདག་མེད་རྟོགས་པའི་གཞི་ཤེས་
སྦྱོར་བ་ཆོས་ཅན། གཞི་ཤེས་ཀྱི་ཤེས་མཚན་ཡིན་ཏེ། གཞི་ཤེས་སྦྱོར་
བས་བདག་མེད་རྟོགས་པར་གོ་བྱེད་ཡིན་པའི་ཕྱིར། དེ་རྣམས་ཤེས་

རབ་ཀྱི་ཆའི་དབང་དུ་བྱས་ལ་ཐབས་ཀྱི་ཆའི་དབང་དུ་བྱས་ན་བྱང་
ཆུབ་འཐོབ་འདོད་ཀྱི་རྣམ་པ་ཅན་གྱི་བྱང་སེམས་ཀྱི་མཐོང་ལམ་ཆོས་
ཅན། ལམ་ཤེས་ཀྱི་ཤེས་མཚན་ཡིན་ཏེ། རང་མཚོན་པའི་ལམ་ཤེས་སྦྱོར་
བ་བྱང་ཆུབ་འཐོབ་འདོད་ཀྱི་རྣམ་པ་ཅན་དུ་ཤེས་( ༡༦ན)པར་བྱེད་
པའི་ཕྱིར། བྱང་སེམས་འཕགས་པའི་རྒྱུད་ཀྱི་ཉོན་མོངས་སྤོང་འདོད་
ཀྱི་ལམ་ཆོས་ཅན། གཞི་ཤེས་ཀྱི་ཤེས་མཚན་ཡིན་ཏེ། རང་མཚོན་པའི་
གཞི་ཤེས་སྦྱོར་བ་ཉོན་མོངས་སྤོང་འདོད་ཀྱི་རྣམ་པ་ཅན་དུ་གོ་བར་
བྱེད་པའི་ཕྱིར། དེ་ཆོས་ཅན། ཁྱད་མཚན་ཡིན་ཏེ། རང་མཚོན་པའི་
བྱང་སེམས་ཀྱི་སྦྱོར་བ་ཉན་རང་ལས་ཁྱད་པར་དུ་འཕཊ་པར་མཚོན་
པའམ་ཤེས་པར་བྱེད་པའི་ཕྱིར། དེ་ཆོས་ཅན། བྱེད་མཚན་ཡིན་ཏེ།
རང་མཚོན་པའི་བྱང་སེམས་ཀྱི་སྦྱོར་བ་གཞན་དོན་གྱི་བྱེད་པ་དང་
ལྡན་པར་གོ་བྱེད་ཡིན་པའི་ཕྱིར། དེ་ཆོས་ཅན། ངོ་བོ་ཉིད་མཚན་ཡིན་
ཏེ། མཚོན་པར་བྱ་བ་སྦྱོར་བའི་ངོ་བོ་ཉིད་ཡིན་པའི་ཕྱིར་ཏེ། བྱེད་སྒྲུབ་
ཀྱི་མཚན་ཉིད་གསུམ་གྱིས་ཁྱོད་སྦྱོར་བའི་ངོ་བོ་ཉིད་དུ་མཚོན་པར་
བྱེད་པའི་ཕྱིར་ཞེས་པ་འདིས་གཞན་ཀུན་ལ་རིགས་འགྲེ་སྟེ། རྣམ་
བཤད་ལས། ཉོན་མོངས་རྟགས་སོགས་བཞི་སྤོང་ཞིང་། དེ་བཞིན་
གཤེགས་པ་འབྱུང་བ་ཤེས་པ་སོགས་གཞི་ཤེས་ཀྱི་རྣམ་པ་གང་ཡང་
རུང་བ་ལ་དམིགས་པའི་རྣམ་པ་ཅན་གྱི་བྱང་སེམས་ཀྱི་རྣལ་འབྱོར་
མཚན་གཞི། སེམས་དཔའི་གཞི་ཤེས་སྦྱོར་བར་མཚོན། དེ་བཞིན་
གཤེགས་པ་འབྱུང་བ་ཤེས་པ་སོགས་གང་རུང་གི་རྣམ་པ་ཅན་གྱི་
སེམས་དཔའི་ཡེ་ཤེས་སོ། །ཞེས་མཚོན་བྱེད་དང་མཚན་གཞི་གཅིག་ཏུ་

བྱས་ནས་བཤད་པ་དེ་གཅིག་པུ་ལའང་ཞིབ་ཏུ་དཔྱད་པས་གོ་ནུས་སོ། །
དེས་ན་གཞུང་གི་དངོས་བསྟན་ལ་( ༡༦བ) སྦྱར་ན་གཞི་ཤེས་ཀྱི་ཤེས་
མཚན་ལ་གཞི་ཕུང་སོགས་ཀྱི་རང་སྤྱིའི་མཚན་ཉིད་ཅི་རིགས་རྟོགས་པ།
ལམ་ཤེས་ཀྱི་ཤེས་མཚན་ལ་ལམ་གསུམ་ཅི་རིགས་ཀྱི་སྟོང་ཉིད་རྟོགས་
པ།རྣམ་མཁྱེན་གྱི་ཤེས་མཚན་ལ་འབྲས་བུའི་ཤེས་རྣམ་དག་གི་མཚན་
ཉིད་རྟོགས་དགོས་ཀྱང་། སྤྱིར་བཏང་ལ་དེ་མི་དགོས་ཏེ་སྟོང་ཉིད་
རྟོགས་པའི་ཤེས་རབ་ཀྱིས་ཟིན་པའི་སེམས་དཔའི་གཞི་ཤེས་སྦྱོར་བ་
རྣམས་གཞི་ཤེས་ཀྱི་ཤེས་མཚན་དང་དེས་ཟིན་པའི་ཐེག་ཆེན་གྱི་རྟོཊ་
རིགས་རྣམས་ལམ་ཤེས་དང་རྣམ་མཁྱེན་སྦྱོར་བའི་ཤེས་མཚན་ཡིན་ལ།
གསུམ་པོ་དེ་དག་སྦྱོར་བའི་ངོ་བོ་ཉིད་ཡིན་པས་ངོ་བོ་ཉིད་མཚན
དང་། ཁྱད་མཚན་དང་བྱེད་མཚན་ཀྱང་ཡིན་པས་མཚན་ཉིད་བཞི་
ཀར་འཇོག་པ་ཡིན་ནོ། །མཁྱེན་གསུམ་སྦྱོར་བའི་ཤེས་མཚན་སོགས་ལ་
མཁྱེན་གསུམ་གྱི་ཤེས་མཚན་དགོས་ཏེ། སྦྱོར་བའི་ངོ་བོ་ཉིད་མཚན་
ཉིད་འཆད་པ་ན་སློབ་དཔོན་གྱིས་མཁྱེན་གསུམ་སྦྱོར་བ་དང་། མཁྱེན་
གསུམ་གྱི་མཚན་ཉིད་གཉིས་ཀ་སྨོས་པའི་ཕྱིར་རོ། །མཁྱེན་གསུམ་གྱི་
ཤེ ས ་མ ཚ ན ་སོ ག ས ་ལ ་སྦྱོར་བའི་ཤེས་མཚན་སོགས་མི ་ད གོ ས ་ཏེ །
གསེར་འཕྲེང་ལས། ཤེས་མཚན་རྟགས་སུ་བྱས་ནས་སྦྱོར་བའི་ངོ་བོ་
ཉིད་སྒྲུབ་པར་བྱེད་པ་ཡིན་སྒྲུབ་དང་ཡོད་སྒྲུབ་གང་གི་དབང་དུ་བྱས་
ཀྱང་སངས་རྒྱས་ཀྱི་སའི་ཤེས་མཚན་གྱིས་ཁྱབ་པ་མ་ངེས་ལ།
མ་ངེས་ལ། ཞེས་སོ། །
སྦྱོར་བའི་ཤེས་མཚན་སོགས་སངས་རྒྱས་ཀྱི་ས་ན་མེད་དེ། རྣམ་བཤད་
ལས། ཤེས་མཚན་སངས་རྒྱས་ཀྱི་ས་ལ་( ༡༧ན)བཞེད་པ་སོགས་ནི།

མཚན་ཉིད་འདི་དག་གི་སྐབས་དོན་མ་རྟོགས་པའི་རྣམ་འགྱུར་དུ་
གསལ་ལོ། །ཞེས་སོ། །འདིར་བསྟན་ཤེས་མཚན་སོགས་བཞི་ལ། དེ་
བཞིན་གཤེགས་པ་འབྱུང་བ་རྟོགས་པའི་སེམས་དཔའི་རྣལ་འབྱོར་ལྟ་
བུ། གཞུང་གི་དངོས་བསྟན་རེ་མཚན་གཞིར་བྱས་ན་མཚོན་ཚུལ་དང་
འབྲེལ་བར་འགྱུར་གྱི། ལམ་བྱེ་བྲག་པ་འཇོག་པར་གཞུང་ལས་མ་
བཤད་པས་རྟོག་བཟོར་འགྱུར་རོ་ཞེ་ན། ཚོགས་སྦྱོར་མཐོང་སྒོམ་གང་
དང་ཡང་མ་འབྲེལ་བའི་ལམ་སྤྱི་ལྡོག་མ་ཞིག་སྐབས་འདིའི་མཚན་
ཉིད་དུ་འཇོག་ན། མཚན་ཉིད་བཞི་ཚོགས་ལམ་ནས་ས་བཅུའི་བར་དུ་
བཞག་པ་དང་འགལ་བའི་ཕྱིར་དང་། སྐད་ཅིག་མ་ནི་བཅུ་དྲུག་གིས། །
ཁྱད་པར་མཚན་ཉིད་བཤད་པ་ཡིན། །ཞེས་མཐོང་ལམ་སྐད་ཅིག་མ་
བཅུ་དྲུག་ཁྱད་མཚན་དུ་དངོས་སུ་བཤད་པའི་ཕྱིར་དང་། དེས་མཚོན་
ནས་ཆོས་ཀྱི་བདག་མེད་རྟོགས་པའི་ཤེས་རབ་ཀྱིས་ཟིན་པའི་སེམས་
དཔའི་རྣལ་འབྱོར་རྣམས་ཁྱད་མཚན་དུ་འགྲེལ་བ་ཀུན་ལས་གསུངས་
པའི་ཕྱིར་རོ། ། །གཞི་ཤེས་ཀྱི་ཁྱད་མཚན་སྐབས་འདིར་དངོས་སུ་མ་
བསྟན་པའང་ཐེག་དམན་རྟོགས་རིགས་སུ་གནས་པའི་རྒྱུ་མཚན་གྱིས་
ཡིན་གྱི། གཞི་ཤེས་ཀྱི་ཁྱད་མཚན་མེད་པ་མ་ཡིན་ཏེ། གཞི་ཤེས་སྦྱོར་
བའི་ངོ་བོ་ཉིད་མཚན་བཞི་ཁྱད་མཚན་གྱི་མཚན་གཞིར་གསུངས་པའི་
ཕྱིར་( ༡༧༠) དང་། དེ་ཐེག་དམན་གྱི་རྟོགས་རིགས་སུ་གནས་ཀྱང་།
ཐབས་ཁྱད་པར་ཅན་དང་ཆོས་ཀྱི་བདག་མེད་རྟོགས་པའི་ཤེས་རབ་
ཀྱིས་ཟིན་པའི་ཆ་ནས་ཉན་རང་ལས་ཁྱད་པར་དུ་འཕགས་པས། རྫས་
ཀྱི་སྒོ་ནས་ནི། བྱང་ཆུབ་སེམས་དཔའི་རྒྱུད་ཀྱི་གཞི་ཤེས་ཀྱི་སྦྱོར་བ་

ཡང་ཉན་རང་གི་སྦྱོར་བ་ལ་ཁྱད་ཞུགས་པ་ཡིན་པས། ཁྱད་པར་
འཕགས་པར་མཚོན་ནུས་པར་ཤེས་པར་བྱའོ། །ཞེས་རྣམ་བཤད་ལས་
གསུངས་པའི་ཕྱིར་རོ། །དེས་ན་སྟོང་ཉིད་རྟོགས་པའི་ཤེས་རབ་ཀྱིས་
ཟིན་པའི་གཞི་ཤེས་སྦྱོར་བ་ལ། གཞི་ཤེས་ཀྱི་མཚན་ཉིད་བཞི་ཀ་ཡིན་
པས་ཁྱབ། དེས་ཟིན་པའི་ཐེག་ཆེན་རྟོགས་རིགས་ཀྱི་སེམས་དཔའི་
རྣལ་འབྱོར་ལ། ལམ་ཤེས་དང་རྣམ་མཁྱེན་གྱི་ཤེས་མཚན་སོགས་
མཚན་ཉིད་བཞི་ཀ་ཡིན་པས་ཁྱབ། གཞི་ཤེས་དང༌། ལམ་ཤེས་ཀྱི་ཤེས་
མཚན་གཉིས་འགལ་ཡང༌། ལམ་ཤེས་དང་རྣམ་མཁྱེན་གྱི་ཤེས་མཚན་
གཉིས་གཞུང་གི་དངོས་བསྟན་ལ་སྦྱར་ན་ཡུལ་མི་འདྲ་བའི་ཁྱད་པར་
མ་གཏོགས་སྤྱིར་བཏང་དོན་གཅིག་ལ་མཚན་ཉིད་བཞི་ཡང་ནང་ཕན་
ཚུན་ཡིན་ཁྱབ་མཉམ་ཡིན་པ་ནི། ཤེས་ཁྱད་བྱེད་ངོ་ལྡོག་པས་དབྱེ་ཕྱིར་
རོ། །ཞེས་མཚན་ཉིད་བཞི་ལྡོག་ཆས་ཕྱེ་བའི་མཚན་ཉིད་དུ་ཡིག་ཆར་
གསུངས་པའི་དགོངས་པ་རྨ་མེད་པ་ཡིན་ནོ།
གཉིས་པ་ཡན་ལག་གི་དོན་ལ། ཤེས་མཚན་བཤད་པ་དང་། ཁྱད་
མཚན་སོགས་བཤད་པ་གཉིས། དང་པོ་ལ་གསུམ་ལས། གཞི་ཤེས་ཀྱི་
ཤེས་མཚན་བཅུ་དྲུག་( ༡༨ན) ནི་ཆགས་བཅས་སོགས་དང་ཞེས་པས
དངོས་བསྟན་ལ། སེམས་ཆགས་བཅས་སོགས་སུ་ཤེས་པ་དང་། ཆགས་
བྲལ་སོགས་སུ་ཤེས་པ་གཉིས་སོ་སོར་བགྲང་བ་མ་གཏོགས་གཞན་རྩ་
བ་ལྟར་ཏེ། དེ་ཡང་། དེ་བཞིན་གཤེགས་པ་འབྱུང་བ་དང་། །ཞེས་
སོགས་ཀྱི་དངོས་བསྟན་གྱི་དེ་བཞིན་གཤེགས་པ་འབྱུང་བ་ཤེས་པའི་
ཤེས་མཚན་དང་། དེ་བཞིན་དུ་སྦྱར་ཏེ། འཇིག་རྟེན་འཇིག་མེད་དུ

ཤེས་པ་དང་། སེམས་ཅན་གྱི་སེམས་ཀྱི་སྤྱོད་པ་ཤེས་པ་དང་། སེམས་
བསྡུས་པ་ཤེས་པ་དང་། ་སེམས་རྣམ་པར་གཡེང་བ་ཤེས་པ་དང་།
སེམས་མི་ཟད་པའི་རྣམ་པ་ཤེས་པ་དང་། སེམས་ཆགས་བཅས་སོགས་
ཏེ་དུག་གསུམ་དང་བཅས་པ་ཤེས་པ་དང་། སེམས་དུག་གསུམ་དང་
བྲལ་བ་ཤེས་པ་དང་། སེམས་རྒྱ་ཆེན་པོ་ཤེས་པ་དང་། སེམས་ཆེན་པོར་
གྱུར་པ་ཤེས་པ་དང་། སེམས་ཚད་མེད་པ་ཤེས་པ་དང་། སེམས་བསྟན་
དུ་མེད་པ་ཤེས་པ་དང་། སེམས་བལྟར་མེད་པ་ཤེས་པ་དང་། སེམས་
གཡོ་བ་ལ་སོགས་པ་ཤེས་པ་དང་། གཡོ་བ་ལ་སོགས་པའི་སེམས་དེ་
བདེན་པས་སྟོང་པ་དེ་བཞིན་ཉིད་ཀྱི་རྣམ་པར་ཤེས་པ་དང་། དེ་
བཞིན་གཤེགས་པས་དེ་བཞིན་ཉིད་རྟོགས་པ་དེ་གཞན་ལ་བསྟན་ཅིང་
བརྡར་བཏགས་པ་ཤེས་པའི་ཤེས་མཚན་ཏེ་བཅུ་དྲུག་གོ །མཚན་གཞི་
རིམ་པ་ལྟར་འགོད་ན། དེ་བཞིན་གཤེགས་པ་རང་( ༡༨བ)རྒྱུ་རྐྱེན་
གསུམ་ལས་འབྱུང་བར་རྟོགས་པ་དང་། དེ་གཞི་ཤེས་སྦྱོར་བའི་ཡུམ་ལ་
བརྟེན་ནས་དེ་བཞིན་གཤེགས་པས་དེ་བཞིན་གཤེགས་པ་འབྱུང་བ་
མཁྱེན་པར་རྟོགས་པའི་འདིར་བསྟན་སྦྱོར་བ་གཉིས་ནི་དང་པོ་ཡིན་ལ།
འོག་མ་རྣམས་ལའང་གཞི་ཤེས་སྦྱོར་བའི་ཡུམ་ལ་བརྟེན་ནས་སངས་
རྒྱས་ཀྱི་ཡུལ་དེ་དང་དེ་མཁྱེན་པར་རྟོགས་པ་ཞེས་སྦྱར་རོ། །འདིའི་
དེ་བཞིན་གཤེགས་པ་ནི་གཙོ་བོ་རྟོགས་པ་ཁྱད་པར་གསུམ་ལྡན་གྱི་
བདེར་གཤེགས་ལ་བྱེད་ཀྱང་། སངས་འཕགས་ཀྱང་ཡོད་དེ། འདིའི་
ཐད་ཀྱི་སྡུད་པར། གང་དག་འདས་དང་ཕྱོགས་བཅུའི་འཇིག་རྟེན་
མགོན་གང་དང་། །མ་འོངས་དུས་ན་འབྱུང་འགྱུར་དེ་དག་འདི་ལས་

འབྱུང་། །ཞེས་བྱོན་དང་འབྱོན་འགྱུར་གྱི་དེ་བཞིན་གཤེགས་པ་མཐའ་
དག་ཡུམ་ལ་བརྟེན་ནས་འབྱུང་བ་ལ་གསལ་བར་གསུངས་པའི་ཕྱིར།
དེ་བཞིན་གཤེགས་པ་འཇིག་རྟེན་དུ་བྱོན་པ་ནི་རྒྱུ་མེད་མ་ཡིན་པར་
རང་རྒྱུ་རྐྱེན་གསུམ་གྱི་ཁྱད་པར་དུ་བྱས་པའི་ཚོགས་གཉིས་ཀྱི་ནུས་པ་
ཡོངས་སུ་རྫོགས་པའི་སྟོབས་ལས་འབྱུང་བའི་ཕྱིར་ན། སྐབས་འདིའི་
ཤེས་མཚན་ལའང་དེ་བཞིན་གཤེགས་པ་འཇིག་རྟེན་དུ་འབྱུང་བ་
རྟོགས་པའི་བློ་དང་། དེ་བཞིན་གཤེགས་པའི་སྟོབས་སོགས་རྐྱེན་
གསུམ་ལས་འབྱུང་བར་རྟོགས་པའི་བློ་གཉིས་ཡོད་པར་གྲུབ་བོ། །འདི་
ནི་ཡུམ་གྱིས་དེ་བཞིན་གཤེགས་པ་སྐྱེད་ཚུལ་དང་། ཡུམ་ལ་བརྟེན་ནས་
དེ་བཞིན་( ༡༩ན) ག ཤེགས་པས་འཇིག་རྟེན་ཇི་བཞིན་དུ་མཁྱེན་པ་ནི།
ཡུམ་གྱིས་དེ་བཞིན་གཤེགས་པ་ལ་འཇིག་རྟེན་སྟོན་ཚུལ་ཡིན་ལ། དེ་
ཡང་རྣམ་པ་བཅུ་གཅིག་ཡོད་དེ། གནོད་འཇོམས་ཆེ་བར། འཇིག་རྟེན་
རྣམ་པ་བཅུ་གཅིག་གིས་སྟོན་ཏེ། ཕུང་པོའི་འཇིག་རྟེན་སྟོན་པ་དང་།
ཆོས་ཐམས་ཅད་ཀྱི་རང་བཞིན་རྟག་པ་དམིགས་སུ་མེད་པར་སྟོན་པ་
དང་། སེམས་ཅན་ཐམས་ཅད་ཀྱི་སེམས་ཀྱི་སྤྱོད་པ་དང་། ལྷག་པར་
གཡོ་བ་ལ་སོགས་པ་སྟོན་པ་དང་། ཆོས་ཐམས་ཅད་ཀྱི་དེ་བཞིན་ཉིད་
སྟོན་པ་དང་། ཆོས་ཐམས་ཅད་མཚན་ཉིད་མེད་པའི་མཚན་ཉིད་དུ་
སྟོན་པ་དང་། བྱས་པ་གཟོ་ཞིང་བྱས་པ་ཚོར་བའི་དབང་དང་། ཆོས་
ཐམས་ཅད་ཤེས་པ་པོ་མེད་ཅིང་མཐོང་བ་པོ་མེད་པར་སྟོན་པ་དང་།
འཇིག་རྟེན་སྟོང་པ་ཉིད་དུ་རྗོད་པར་བྱེད་ཤེས་པར་བྱེད་དོ། །སྟོན་
པར་བྱེད་སྟོན་པར་བྱེད་པའི་དབང་དང་། འཇིག་རྟེན་བསམ་གྱིས་མི་

ཁྱབ་ཅིང་དབེན་ལ། ནང་ལ་སོགས་པས་སྟོང་པར་སྟོན་པ་དང་།
འཇིག་རྟེན་འདི་དང་ཕ་རོལ་གྱི་འདུ་ཤེས་མེད་པར་སྟོན་པའོ། །ཞེས་
གསུངས་པ་ལྟར། ཕུང་པོ་དོན་དམ་པར་འཇིག་མེད་དུ་རྟོག་པས་
ཟིན་ཞིང་། ཕུང་པོའི་སྐྱེ་འཇིག་ཡོངས་སུ་ཤེས་པ་ནི་གཉིས་པ་དང་།
ཕུང་པོའི་ཆོས་ཙམ་དུ་སེམས་ཅན་གྱི་སེམས་ཀྱི་སྤྱོད་པ་སྟོང་ཕྲག་གྱ་
བཞིའམ་གྲངས་མེད་པ་འབྱུང་བར་རྟོགས་ཤིང་། (༡༩བ) དེ་བདེན་
མེད་དུ་རྟོག་པས་ཟིན་པ་ནི་གསུམ་པ་དང༌། གང་ཟག་གི་བདག་མེད་
ལ་མཉམ་པར་བཞག་པའི་སེམས་ཀྱི་སྐྱེ་འཇིག་ཤེས་ཤིང་དེ་བདེན་
མེད་དུ་རྟོག་པས་ཟིན་པ་ནི་བཞི་པ་དང་། མཉམ་བཞག་དེ་ལས་
ལངས་པའི་སེམས་ཀྱི་སྐྱེ་འཇིག་ཤེས་ཤིང་དེ་བདེན་མེད་དུ་རྟོགས་
པས་ཟིན་པ་ནི་ལྔ་པ་ཡིན་ནོ། །འདི་དང་གནས་མང་པོའི་མདོ་ལས་
གསུངས་པའི་བསྡུས་གཡེངས་ཀྱི་སེམས་གཉིས་མི་གཅིག་སྟེ། དེ་གཉིས་
རིམ་པ་བཞིན་ཁ་ཆེ་བྱེ་སྨྲས་དགེ་བ་དང་ཉོན་མོངས་ཅན་དུ་འདོད།
བྱེ་སྨྲ་བ་ནུབ་ཕྱོགས་པས་གཉིད་ཉོན་མོངས་ཅན་དང་། གཉིད་ལས་
གཞན་པའི་ཉོན་མོངས་ཅན་དུ་འདོད། སློབ་དཔོན་དབྱིག་གཉེན་གྱིས་
མཛོད་འགྲེལ་དུ་དེ་བཀག་ནས་རྣམ་པར་གཡེང་བ་འདོད་ཡོན་ལ་
གཡེང་བ་དང་། ཀུན་བ ཏུས་པས་རྨུགས་གཉིད་དང་མཚུངས་ལྡན་ལ་
བཤད། ས་བཅུ་པའི་འགྲེལ་བར། ཏིང་འཛིན་ལ་སྦྱོར་བ་ནི་བསྡུས་པ་
དང་། ཕྱིར་བལྟས་པ་ནི་སྤྲོས་པའོ། །ཞེས་སེམས་ནང་དུ་དམིགས་པ་ལ་
བསྡུས་པ་དང་། ཕྱིར་ལྟོས་པ་ནི་སྤྲོས་པའོ། །ཞེས་སེམས་སུ་བཤད་པ་
ལྟར་ཊཱིཀ་བྱེད་དག་འདིར་ཡང་སྦྱར་མོད། སྔར་བཀོད་པ་ཉིད་རྣམ་

བཤད་ཀྱི་དགོངས་པ་ཡིན་ལ། མཁས་པ་རེད་མདའ་བ་དང་། སངས་
རྒྱས་དཔལ་བའི་ཊིཀྐ་ཆོས་ཉིད་ལ་མཉམ་པར་བཞག་གཡེང་གི་སེམས་
སུ་བཤད་པ་བཞིན། གསེར་ཕྲེང་དང་( ༢༠ན) རྟོགས་དཀའི་སྣང་བར།
དེ་བཞིན་ཉིད་ལ་མཉམ་པར་བཞག་པ་དང་ལངས་པའི་སེམས་སུ་
བཤད་པའི་དེ་བཞིན་ཉིད་ནི། བདག་གིས་དབེན་པའི་དེ་བཞིན་ཉིད
ལ་བྱས་ན་དགོངས་པ་གཅིག་ཏུ་འབབ་བོ། །སྤོང་བ་དང་ཆགས་བྲལ་
དང་འགོག་པ་སྟེ་སེམས་ཀྱི་འདུས་མ་བྱས་ཀྱི་ཆ་རྟོགས་ཤིང་། དེ་
བདེན་མེད་དུ་ཤེས་པས་ཟིན་པ་ནི། དྲུག་པ་མི་ཟད་པའི་རྣམ་པ་ཤེས་
པའི་ཤེས་མཚན་ཡིན་ལ། འདུས་མ་བྱས་ཀྱི་ཆ་དེ་དག་ནམ་མཁའ་དང་
འདྲ་བར་མི་འཇིག་ཅིང་ཞིག་ཏུ་མེད་པས་མི་ཟད་པའི་རྣམ་པ་ཞེས་
བརྗོད་དོ། །སྤོང་བ་སོགས་གསུམ་ལ། མཛོད་ལས། འདོད་ཆགས་ཀུན་
ཟད་འདོད་ཆགས་བྲལ། །སྤངས་པའི་ཁམས་ནི་གཞན་དག་གོ །འགོག་
པའི་ཁམས་ཞེས་བྱ་བ་གཞི། །ཞེས་གསུངས་ཀྱང༌། འདིར་ནི་མཐོང་
སྤང་སྤངས་པའི་སྤངས་པ་དང༌། སྒོམ་སྤང་སྤངས་པའི་ཆགས་བྲལ་
དང་། དེ་གཉིས་ཀྱི་གཞི་ཟག་བཅས་ཉེར་ལེན་གྱི་ཕུང་པོ་སྤངས་པའི་
འགོག་པ་ཞེས་ཀ་ཤིས་ཤེར་ཕྱིན་བདུན་བརྒྱ་པའི་འགྲེལ་པར་སའི་
དངོས་གཞི་དྲངས་པ་ལྟར་གསེར་ཕྲེང་ལས་གསུངས་སོ།།སོ་སྐྱེའི་
སེམས་ཆགས་བཅས་སོགས་ཤེས་ཞིང་དེ་བདེན་མེད་དུ་རྟོགས་པས་
ཟིན་པ་ནི་བདུན་པ་དང་། འཕགས་པ་རྣམས་ཀྱི་རྣམ་པར་བྱང་བའི་
སེམས་ཤེས་ཤིང་དེ་བདེན་མེད་དུ་རྟོགས་པས་ཟིན་པ་ནི་བརྒྱད་པ་
ཡིན་ནོ། །འདིའི་ཀུན་བྱང་གི་སེམས་རྟེན་(༢༠བ) གྱི་སྒོ་ནས་འཇོག་པར་

ཊཱིཀ་རྙིང་འགའ་དང་གསེར་འཕྲེང་དུ་གསུངས་ལ། ཆོས་མངོན་པ་པ་
དག །ཆགས་བཅས་ནི་ལྡན་པའི་ཆགས་བཅས་དང་། ཆགས་བྲལ་
སོགས་ནི་ཟག་མེད་ཀྱི་སེམས་སུ་བཤད། ཁ་ཅིག་ཆགས་བཅས་སོགས་
མཚུངས་ལྡན་གྱི་ཆགས་བཅས། ཆགས་བྲལ་ནི་ཆགས་པའི་གཉེན་པོར་
འདོད། སྐབས་འདིར་ནི་ཆགས་བཅས་མཚུངས་ལྡན་དང་། ཆགས་
བྲལ་ཟག་མེད་ལ་བྱ་དགོས་སོ། །སེམས་ཀྱི་གནས་ལུགས་རྒྱ་ཆེན་པོ་
རྟོགས་པའི་ཤེས་རབ་ཀྱིས་ཟིན་ཞིང་འདོད་ཁམས་ཀྱི་སེམས་ཞེས་པ་
ནི་དགུ་པ་དང་། སེམས་བདེན་སྟོང་སྒྱུ་མ་ལྟ་བུ་རྟོགས་པས་ཟིན་ཞིང་
གཟུགས་ཀྱི་སེམས་ཤེས་པ་ནི་བཅུ་པ་དང་།སེམས་དོན་དམ་པར་
འཇུག་ཡུལ་གྱི་རྟེན་སོ་སོར་ངེས་པ་མེད་པར་རྟོག་པས་ཟིན་ཞིང་
གཟུགས་མེད་ཀྱི་སེམས་ཤེས་པ་ནི་བཅུ་གཅིག་པ་ཡིན་ནོ། །སེམས་རྒྱ་
ཆེན་པོ་སོགས་ལ་ས་བཅུ་པའི་དབྱིག་འགྲེལ་ཏུ་མི་རྣམས་ཀྱི་སེམས་
བྱུང་ཆུང་བའོ། ། །འདོད་པ་ན་སྤྱོད་པའི་ལྷ་རྣམས་ཀྱི་ཡངས་པའོ། །
གཟུགས་ན་སྤྱོད་པའི་ལྷ་རྣམས་ཀྱིས་ནི་རྒྱ་ཆེན་པོར་གྱུར་པའོ།
གཟུགས་མེད་པ་སོགས་ནི་ཚད་མེད་པའོ། །ཞེས་གསུངས་ཀྱང་། སློབ་
དཔོན་གྱིས་སེམས་རྒྱ་ཆེན་པོ་འདོད་པའི་སེམས་དང་། སེམས་ཆེན་པོ་
གཟུགས་ཀྱི་སེམས་དང་། སེམས་ཚད་མེད་པ་གཟུགས་མེད་ཀྱི་སེམས་
སུ་སྙིང་པོ་མཆོག་དང་གནད་(༢༡ན) ཀྱི་ཟླ་འོད་གཉིས་ཀར་བཤད་པ་
བཞིན། དག་ལྡན་དང་གནོད་འཇོམས་ཆེ་བར། འདོད་པའི་སེམས་ནི་
ཡུལ་རགས་པ་ལ་དམིགས་པ་རྒྱ་ཆེན་པོ་དང༌། གཟུགས་ཀྱི་སེམས་ནི་
འདོད་པ་ལས་ཁྱད་པར་དུ་འཕགས་པའི་ཡུལ་ལ་དམིགས་པས་ཆེན་

པོ་དང་། གཟུགས་མེད་ནི་དམིགས་པའི་ཡུལ་ཚད་མེད་པ་ལ་ལོངས་
སྤྱོད་པས་ཚད་མེད་པར་གསུངས་ཤིང་ཨ་བྷྱས་ཀྱང་བཤད་དོ། །
འཕགས་པས་ཆོས་ཉིད་ཀྱིས་ཐམས་ཅད་ལ་ཁྱབ་པས་སེམས་རྒྱ་ཆེན་
པོ་སེམས་ཀྱི་ཆོས་ཉིད་དང་། སེམས་ཀྱི་ཆོས་ཉིད་མངོན་སུམ་དུ་རྟོགས་
ན་ཡོན་ཏན་མཐའ་ཡས་པ་ཐོབ་པས་ཆེན་པོར་གྱུར་པ་དང་། སེམས་
ཀྱི་ཆོས་ཉིད་གྲངས་དང་ཚད་ཀྱིས་གཞལ་དུ་མེད་པས་ཚད་མེད་པར་
བཤད་པ་ལྟར་སེམས་རྒྱ་ཆེན་པོ་སོགས་གསུམ་སེམས་ཀྱི་ཆོས་ཉིད་ལ་
རྟོགས་དཀའི་སྣང་བར་གསུངས་ལ། སེམས་རྒྱ་ཆེན་པོ་སེམས་བདེན་
སྟོང་སྒྱུ་མ་ལྟ་བུ་འཇོག་པར་རྣམ་བཤད་དང་། གསེར་འཕྲེང་གཉིས་
ཀར་བཤད། སློབ་དཔོན་གྱིས་འགྲེལ་ཆེན་དུའང༌། སེམས་དེ་ཁོ་ནར་
ཆོས་ཀྱི་དབྱིངས་ཀྱི་ངོ་བོ་ཡིན་པའི་ཕྱིར་སེམས་རྒྱ་ཆེན་པོ་དང་དེ་ཁོ་
ནར་མ་སྐྱེས་པའི་ངོ་བོ་ཡིན་པའི་ཕྱིར། བདག་ལ་སོགས་པ་དང་དངོས་
པོ་མེད་པར་མཉམ་པ་དང་། ཡང་དག་པའི་ཀུན་རྫོབ་ཏུ་ཡོན་ཏན་
མཐའ་ཡས་པ་རབ་ཏུ་ཐོབ་པའི་ཚུལ་གྱིས་སྣང་བས་ན་སེམས་རྒྱ་ཆེན་
པོར་གྱུར་པ་དང་། (༢༡་)སེམས་དེ་རྣམས་ལ་སོ་སོར་ངེས་པའི་རྟེན་
ཡོད་པ་མིན་པས་སེམས་ཚད་མེད་པར་གསུངས་སོ། །དེས་ན་འཕགས་
སེང་གི་དགོངས་པ་གཅིག་ཏུ་དྲིལ་ན། སྐབས་འདིའི་སེམས་རྒྱ་ཆེན་པོ་
སོགས་ལ་སེམས་དངོས་དང་སེམས་ཀྱི་ཆོས་ཉིད་གཉིས་རེ་འབྱེད་
དགོས་ཏེ། སེམས་ཀྱི་ཆོས་ཉིད་དེ་རྟོགས་པའི་ལམ་ཟིན་བྱེད་དང་།
སེམས་དངོས་རྟོགས་པའི་ལམ་ནི་ཟིན་བྱ་གཞི་ཤེས་ཀྱི་རྣམ་པ་ཅན་དུ་
བྱ་དགོས་པའི་ཕྱིར་ཏེ། རྣམ་བཤད་ལས། སྐབས་འདིར་སྟོང་པ་ཉིད་ཀྱི་

རྣམ་པ་ཅན་དུ་བཤད་པ་ནི། གང་གིས་ཟིན་པའི་ལམ་དེ་ཉིད་བསྟན་
པ་ཡིན་གྱི། གཞི་ཤེས་སྦྱོར་བའི་མཚོན་བྱེད་ནི་གཞི་ཤེས་ཀྱི་རྣམ་པ་
ཅན་དུ་ཤེས་པར་བྱའོ། །ཞེས་སོ། །སེམས་དོན་དམ་པར་བློའི་ཡུལ་དུ་
བསྟན་དུ་མེད་པར་རྟོག་པས་ཟིན་ཞིང་དབང་ཤེས་ལ་བསྟན་དུ་མེད་
པས་བསྟན་མེད་ཀྱི་སེམས་སུ་ཤེས་པ་ནི་བཅུ་གཉིས་པ་དང་། སེམས་
དོན་དམ་པར་དེ་བཞིན་གཤེགས་པའི་སྤྱན་ལྔས་བལྟར་མེད་པར་རྟོག་
པས་ཟིན་ཞིང་། ཀུན་རྫོབ་ཏུའང་དེ་བཞིན་གཤེགས་པའི་སྤྱན་ལྔ་ལ་
གཟུགས་ཅན་ལྟར་བལྟར་མི་རུང་བས་བལྟར་མེད་ཀྱི་སེམས་སུ་ཤེས་
པ་ནི་བཅུ་གསུམ་པ་ཡིན་ཏེ། །གསེར་ཕྲེང་ལས། དེ་གཉིས་ཡུལ་དང་
ཡུལ་ཅན་མ་དམིགས་པའི་སྒོ་ནས་ཡིན་ནོ། །ཞེས་དང་། རྣམ་བཤད་
ལས། དབང་ཤེས་ལ་འདིའོ་ཞེས་སེམས་བསྟན་དུ་མེད་པ་དང་། སྤྱན་
ལྔས་སེམས་( ༢༢ན)བལྟར་མི་སྣང་བ་དང་། །ཞེས་སོ། །གཡོ་བ་ལ་སོགས་
པའི་སེམས་རྣམས་འཁྲུལ་གཞི་ཕུང་པོ་ལ་བརྟེན་ནས་སྐྱེ་ཡི་དེ་དག་
གིས་ཞེན་པ་ལྟར་གྲུབ་པ་མེད་པར་ཤེས་པ་ནི་བཅུ་བཞི་པ་ཡིན་ཞིང་།
འདི་ནས་སེམས་རྒྱ་ཆེན་པོའི་བར་གྱི་སེམས་དྲུག་ལ་སྐྱེ་འཕགས་ཀྱི་
སེམས་གཉིས་གཉིས་ཡོད་པ་ནི། མདོར་སེམས་ཅན་ཕ་རོལ་དང་གང་
ཟག་ཕ་རོལ་གྱི་སེམས་གཉིས་གཉིས་གསུངས་པས་འགྲུབ་བོ། ་།
འཕགས་པ་ལ་གཡོ་བ་ལ་སོགས་པའི་ལྟ་བ་མེད་ཀྱང་། གཡོ་བ་ལ་
སོགས་པའི་སེམས་ཡོད་དེ། དེའི་རྒྱུད་ལ་དགག་སྒྲུབ་གཉིས་ཀ་གཉིས་
མིན་གྱི་རྣམ་པ་ཅན་གྱི་སེམས་ཡོད་པའི་ཕྱིར་རོ་ཞེས་གསེར་ཕྲེང་ལས་
གསུངས་སོ། །གཡོ་བ་ལ་སོགས་པའི་སེམས་དེ་བདེན་སྟོང་དུ་རྟོགས་

པས་ཟིན་ཞིང་དེ་རང་རྐྱ་བའི་རྫས་སུ་མ་གྲུབ་པར་རྟོགས་པ་དང་།
གཞི་ཤེས་སྦྱོར་བའི་ཡུམ་ལ་བརྟེན་ནས་དེ་བཞིན་གཤེགས་པས་གཡོ་
བ་ལ་སོགས་པའི་སེམས་ཀྱི་གནས་ཚུལ་མཐར་ཐུག་མཁྱེན་པར་རྟོགས་
པའི་འདིར་བསྟན་སྦྱོར་བ་ནི་བཅོ་ལྔ་པ་ཡིན་ཏེ། གསེར་འཕྲེང་ལས།
གཡོ་བ་ལ་སོགས་པའི་སེམས་དེ་དག་ནི་ཀུན་རྫོབ་ཀྱི་མཁྱེན་ཚུལ་དེ་
ལས་གཞན་དུ་ཡང་མཁྱེན་ཏེ། དེ་ཡང་ཕུང་ལྔའི་དེ་བཞིན་ཉིད་དང་མ་
ནོར་བ་དེ་བཞིན་ཉིད་སོགས་སྤྲོས་བྲལ་དུ་ཤེས་པས་གཡོ་བ་སོགས་
ཀྱང་དེ་བཞིན་ཉིད་ཀྱི་རྣམ་པར་ཤེས་པ་ནི། ཞེས་དང་། གཡོ་བ་སོགས་
ལས་གཞན་ཕུང་ལྔ་དེ་དག་ནི་ཞེས་པ་( ༢༢བ) འདས་མ་ཐག་པའི་སྙེག་
ས་དང་མི་འབྲེལ་ལོ། །ཞེས་སོ། །འདིའི་ཕུང་ལྔའི་དེ་བཞིན་ཉིད་ནི་ཕུང་
ལྔའི་རང་གི་མཚན་ཉིད་དང་། མ་ནོར་བ་དེ་བཞིན་ཉིད་བདག་མེད་
དམ་དེ་རྟོགས་པའི་ལམ་བདེན་ལ་བྱེད་དེ། སྡུད་པར། འཇིག་རྟེན་དེ་
བཞིན་ཉིད་དང་དགྲ་བཅོམ་དེ་བཞིན་ཉིད། །ཞེས་པ་ལྟར་རོ། །གཞི་
ཤེས་སྦྱོར་བའི་ཡུམ་ལ་བརྟེན་ནས་དེ་བཞིན་གཤེགས་པས་དེ་བཞིན་
ཉིད་ཀྱི་ཡེ་ཤེས་བཞི་མངོན་དུ་བྱས་པར་རྟོགས་པའི་འདིར་བསྟན་
སྦྱོར་བ་ནི་བཅུ་དྲུག་པ་ཡིན་ལ། དེ་བཞིན་ཉིད་ཀྱི་ཡེ་ཤེས་བཞི་ནི། དེ་
བཞིན་ཉིད་དུ་འཇོག་པའི་ཡེ་ཤེས་དང་། དེ་བཞིན་ཉིད་ཐུགས་སུ་ཆུད་
པ་དང་། དེ་བཞིན་ཉིད་མཆོག་ཏུ་མཁྱེན་པ་དང་། དེ་བཞིན་ཉིད་ཡང་
དག་པར་སྟོན་པའི་ཡེ་ཤེས་བཞིའོ། །དེ་བཞི་གཅིག་ཏུ་བྱས་ནས་དེ་
བཞིན་ཉིད་རྟོགས་པ་ལྟར་གཞན་ལ་བསྟན་ཞིང་བརྡར་བཏགས་པ་
ཤེས་པ་ཞེས་བཤད། དེ་དག་གི་ཁྱད་པར་ནི་གསེར་འཕྲེང་ལས། དེ་

བཞིན་ཉིད་ཐམས་ཅད་ཚུལ་གཅིག་ཏུ་འཇོག་པ་དང་། དེ་ཇི་བཞིན་ཏུ་
རྟོགས་པ་དང་། དེ་ཆོས་རྣམས་ཀྱི་མཆོག་ཏུ་རྟོགས་པ་དང་། རྟོགས་པ་
ལྟར་གཞན་ལ་སྟོན་པ་སྟེ། ཞེས་སོ། །ཐ་མ་དེ་གཉིས་གཞི་ཤེས་སྦྱོར་བར་
འགྲོ་ཚུལ་ནི། གཞི་ཕུང་སོགས་རྟོགས་པའི་གཞི་ཤེས་སྦྱོར་བ་སྟོང་ཉིད་
མཁྱེན་པའི་མཐར་ཐུག་གི་གཞི་ཤེས་སུ་འགྱུར་ཚུལ་རྟོགས་པའི་རྒྱུ་
མཚན་གྱིས་ཡིན་ལ། དེ་ཡང་ཡུལ་གྱི་ཆ་ནས་ཡིན་ནོ། །ཡང་ཐ་མ་དེ་
གཉིས་ཀྱི་( ༢༣ན)སྐབས་སུ་བྱང་སེམས་རང་གིས་གང་ཟག་གི་བདག་
མེད་མཁྱེན་ཚུལ་དང་། མཁྱེན་པ་ལྟར་གཞན་ལ་སྟོན་ཚུལ་རྟོགས་པའི་
ཤེས་མཚན་གཉིས་ཀྱང་བསྟན་པ་ཡིན་ཏེ། རྟོགས་དཀའི་སྣང་བར། འོ་
ན་བསྟན་བཅོས་སུ། ཐུབ་པས་དེ་བཞིན་ཉིད་རྟོགས་ཏེ། །ཞེས་བཤད་
པ་མིན་ནམ་ཞེ་ན། ཐུབ་པ་ཞེས་འབྱུང་ཡང་རྫོགས་པའི་སངས་རྒྱས་
ཡིན་པས་མ་ཁྱབ་སྟེ། བྱང་སེམས་ལ་ཡང་ཐུབ་པའི་སྒྲས་བསྟན་པ་ཡོད་
པའི་ཕྱིར་ཏེ། ཐུབ་པའི་སྐད་ཅིག་གཅིག་པ་ཡི། །ཞེས་འབྱུང་བ་ལྟར་རོ།།
ཞེས་སོ། །དེ་ལྟར་ན་དེ་བཞིན་ཉིད་ཐམས་ཅད་ཚུལ་གཅིག་ཏུ་འཇོག་
པ་ནི། སྔར་བཤད་པའི་ཕུང་ལྔའི་དེ་བཞིན་ཉིད་ལ་སོགས་པ་ཐམས་
ཅད་བདེན་གྲུབ་བམ་བདག་གིས་སྟོང་པར་རྟོགས་པའི་དོན་དུ་བཤད་
དགོས་སོ། །དེའང་ཤེར་མདོར་ཡུམ་གྱིས་དེ་བཞིན་གཤེགས་པ་བསྐྱེད་
ཚུལ་དང་། དེས་ཇི་ལྟར་རྟོགས་ཚུལ་ཤེས་པ་གཉིས་གསུང་བའི་སྦས་
དོན་རྒྱན་འདིར་བྱང་སེམས་ཀྱིས་ཡུལ་བཅུ་དྲུག་རྟོགས་པ་ལ་སྦྱར
ནས་གཙོ་བོར་དངོས་སུ་གསུངས་པ་ཡིན་ནོ། །རྒྱུ་མཚན་དེས་ཤེས་
མཚན་བཅུ་དྲུག་གི་དང་པོ་དེ་བཞིན་གཤེགས་པ་བསྐྱེད་ཚུལ་ཤེས་པ་

དང་། ལྷག་མ་བཅོ་ལྔས་རྟོགས་ཚུལ་ཤེས་པ་སྟེ་གཉིས་སུ་འདུ་ལ།
གཉིས་པ་ལ་བཅོ་ལྔ་ཡོད་པའི་དང་པོ་འཇིག་རྟེན་མཁྱེན་ཚུལ་དང་།
སེམས་ཅན་སེམས་ཀྱི་སྤྱོད་པ་ནས། །གཡོ་བ་ལ་སོགས་ཞེས་བྱ་དང་།
ཞེས་པའི་བར་( ༢༣་)གྱི་རྩ་ཚིག་གིས་ཟིན་པའི་ཤེས་མཚན་བཅུ་གཉིས་
སེམས་ཀྱི་སྤྱོད་པ་མཁྱེན་ཚུལ་དང་། ཐ་མ་གཉིས་བདག་གཉིས་ཀྱིས་
དབེན་པའི་དེ་བཞིན་ཉིད་མཁྱེན་ཚུལ་དུ་བསྡུས་པ་ནི། གསེར་འཕྲེང་
ལས། གཉིས་པ་ཡང་གསུམ་སྟེ། འཇིག་རྟེན་དང་། སེམས་ཀྱི་སྤྱོད་པ་
དང་། དེ་བཞིན་ཉིད་མཁྱེན་པ་སྟེ། གཉིས་པ་དང་། དེ་ནས་བཅུ་པའི་
བར་དང་། ཐ་མ་གཉིས་དང་རིམ་པ་ལྟར་རོ། །ཞེས་པའི་དོན་དུ་ཤེས་
པར་གྱིས་ཤིག ། །རྣམ་བཤད་ཉི་མའི་འོད་ཟེར་སོགས་ཊཱིཀྐ་མང་པོར།
ཆོས་ཀྱི་བདག་མེད་པའི་རྣམ་པ་ཅན་གྱི་ཡེ་ཤེས་ཅིག་ཉིད་དམིགས་
ཡུལ་གཞི་ལམ་རྣམ་གསུམ་ལ་དམིགས་པའི་སྒོ་ནས་མཁྱེན་གསུམ་གྱི་
ཤེས་མཚན་དུ་འཇོག་པར་གསུངས་ཤིང༌། འབྲེ་ཤེས་རབ་འབར་དང་།
ཨར་བྱང་ཆུབ་རིན་ཆེན་གྱི་བཞེད་པ་བཀོད་པ་རྣམས་ཀྱང་། ཤེས་
མཚན་ཚན་པ་གསུམ་འབྲས་བུ་མཁྱེན་གསུམ་གྱི་རྟོགས་པ་མཐར་ཐུག་
ལ་བྱས་ནས། འབྲས་བུས་རྒྱུ་མཚོན་པའི་ལུགས་སུ་སྣང་ངོ་། །ལེགས་
བཤད་གསེར་འཕྲེང་དུའང་། མདོའི་དངོས་བསྟན་འབྲས་བུའི་ཤེས་
མཚན་གཙོ་བོར་བྱས་ཏེ་ཆོས་ཉིད་ཀྱི་རྣམ་པ་ཅན་དུ་གསུངས་པ་ལས།
མཁྱེན་གསུམ་སྦྱོར་བར་འབྱེད་བྱེད་གསལ་པོ་མེད་ཀྱང༌། རྣམ་བཤད་
ལྟར་འདིར་བསྟན་གཞི་ཤེས་ཀྱི་ཤེས་མཚན་ལ། གཞི་ཤེས་ཀྱི་རྣམ་པ་
ཅན་དགོས་པར་ཡིག་ཆར་གསུངས་པ་ཡིན་ནོ། །འོན་ཀྱང་ཤེས་མཚན་

ཐ་མ་གཉིས་ཀྱི་མཚན་གཞི་དང་། དེ་གཞི་ཤེས་(༢༤ན) སྦྱོར་བར་འཇོག་
ཚུལ་ཊཱིཀྐ་རྣམས་སུ་མི་གསལ་བས་སྔར་བཀོད་པ་ཉིད་དོན་དང་
འབྱོར་རམ་བློ་ལྡན་རྣམས་ཀྱིས་བརྟག་པར་བྱའོ། །འོ་ན། ཡུམ་ཟབ་མོ་
འདིས་དེ་བཞིན་གཤེགས་པའི་སྟོབས་བཅུ་སྐྱེད་དོ་ཞེས་གཞི་ཤེས་སྦྱོར་
བའི་ཡུམ་ལས་སྟོབས་བཅུ་འབྱུང་བར་བཤད་པ་འདི་ལྷན་ཅིག་བྱེད་
རྐྱེན་གྱི་དབང་དུ་བྱས་པ་ཡིན་ན། འདི་ཞེས་གཞི་ཤེས་སྦྱོར་བ་དམིགས་
ཀྱིས་བཀར་མི་དགོས་ལ། ཉེར་ལེན་ཡིན་ན་གཞི་ཤེས་སྦྱོར་བའི་ཉེར་
འབྲས་སུ་གྱུར་པའི་ཐུན་མོང་མ་ཡིན་པའི་རྣམ་མཁྱེན་གྱི་རྣམ་པ་
འཇོག་དགོས་པས་གཞི་ཤེས་ལ་ཐུན་མོང་མ་ཡིན་པའི་རྣམ་མཁྱེན་གྱི་
རྣམ་པ་མེད་པར་བཤད་པ་དང་འགལ་ལོ་ཞེ་ན། གཞི་ཤེས་སྦྱོར་བའི་
ཉེར་འབྲས་སུ་གྱུར་པའི་སྟོབས་སོགས་འཇོག་དགོས་ཏེ། ཇི་ལྟར་ཞེ་ན།
ཟག་ཟད་མཁྱེན་པའི་སྟོབས་ལྟ་བུ་རང་གི་རིགས་འདྲ་སྔ་མ་ལས་སྐྱེ་
དགོས་ལ། དེའང་ས་བཅུ་རང་རང་གི་ངོས་སྐལ་གྱི་སྤང་བྱ་སྤངས་པའི་
འགོག་བདེན་རྟོགས་པའི་མཁྱེན་པ་ལྟ་བུའི་རིགས་མཐུན་གྱི་རྒྱུ་ལས་
སྐྱེ་དགོས་ཏེ། གཞན་དུ་ན། སྟོབས་བཅུ་ལས་དང་པོ་དྲུག་གིས་ཤེས་
སྒྲིབ་གོ་ཆ་ལྟ་བུ་འཇོམས། དེ་ནས་གསུམ་གྱིས་སྙོམས་འཇུག་གི་སྒྲིབ་པ་
རྩིག་པ་ལྟ་བུ་འཇོམས། ཟག་ཟད་མཁྱེན་པའི་སྟོབས་གཅིག་གིས་ཉོན་
སྒྲིབ་ཤིང་ལྟ་བུ་འཇོམས་པར་བཤད་པའི་རྒྱུ་མཚན་མེད་པར་འགྱུར་རོ།
དེ་བཞིན་དུ་ལས་དང་རྣམ་སྨིན་མཁྱེན་པའི་སྟོབས་( ༢༤བ) ཀྱི་ཉེར་ལེན་
ལ་དགེ་མི་དགེའི་ལས་དང་། དེ་དག་གི་འབྲས་བུ་བདེ་འགྲོ་དང་ངན་
འགྲོའི་རྟེན་ལ་སྨིན་ཚུལ་རྟོགས་པའི་གཞི་ཤེས་སྦྱོར་བ་ལྟ་བུ་མ་བཞག་

ན་མཚན་གཞི་རྙེད་དཀའོ། །གཞན་ཡང་། སྐྱེ་འཕགས་ཀྱི་དབང་པོ་རྣོ་
རྟུལ་གྱི་རིམ་པ་རྟོགས་པའི་ཆ་ནས་ཆོས་སྤྱན་དང་། འཆི་འཕོ་དང་སྐྱེ་
བ་མཁྱེན་པའི་ཆ་ནས་ལྷའི་སྤྱན་དུ་བཞག་པའི་སྔ་མ་ལ་གནས་དང་
གནས་མིན་མཁྱེན་པ་མ་གཏོགས་པའི་ཤེས་པ་གཞན་དགུ་དང་། ཕྱི་མ་
ལ་ཏིང་ངེ་འཛིན་དང་སྙོམས་འཇུག་གི་ཤེས་པ་བཤད་པ་དེ་རྣམས་
མཐར་སྟོབས་ཀྱི་རྣམ་པ་དེ་དང་དེར་འགྱུར་ཏེ། གསེར་འཕྲེང་ལས།
སྔོན་གྱི་གནས་རྗེས་སུ་བསྟན་པ་དང་། ལྷའི་མིག་གིས་སེམས་ཅན་
རྣམས་ཀྱི་ད་ལྟ་བ་དང་། མ་འོང་བའི་འཆི་འཕོ་བ་དང་།ཞེས་སངས་
རྒྱས་ཀྱི་སྤྱན་དེ་གཉིས་སྟོབས་དེ་གཉིས་སུ་གསུངས་པ་ལྟར་རོ། །དེས་
ན་ཚོགས་ལམ་ཆུང་ངུའི་དྲན་པ་ཉེར་གཞག་གི་དད་སོགས་ལྔ་སྦྱོར་
ལམ་དུ་དད་སོགས་ཀྱི་དབང་སྟོབས་དང༌། འཕགས་ལམ་ཐོབ་ཚེ་བྱང་
ཆུབ་ཡན་ལག་དང་འཕགས་ལམ་ཡན་ལག་གི་མིང་ཐོབ་པའི་ཚུལ་
གྱིས་སངས་རྒྱས་ཀྱི་སར་མི་མཐུན་ཕྱོགས་ཀྱིས་མི་བརྫི་བའི་ཆ་ནས་
སྟོབས་དང་། དེ་ལ་ཆོས་མཐུན་གྱི་རྒོལ་བའི་བག་ཚ་བ་མེད་པའི་ཆ་
ནས་མི་འཇིགས་པ་སོགས་སུ་བཤད་པ་ཡིན་པས། སྟོབས་སོགས་རང་
མིང་གིས་བསྟན་པ་དེ་རྣམས་ཐུན་མོང་མ་ཡིན་པའི་རྣམ་པ་ཡིན་ཀྱང་།
དེ་ལ་ཐུན་མོང་མ་ཡིན་པའི་རྣམ་པ་ཡིན་མི་དགོས་ཏེ། སྟོབས་སོགས་
སོ་དགུ་པོ་( ༢༥ན)དེ་དག་དེ་བཞིན་ཉིད་ཀྱི་ཤེས་རྣམ་སོགས་གསུམ་དུ་
འདུ་ལ། དེ་ཡང་ཇི་ལྟ་བ་མཁྱེན་པའི་སྒོ་ནས་དེ་བཞིན་ཉིད་ཀྱི་རྣམ་པ་
དང་། ཇི་སྙེད་པ་མཁྱེན་པའི་སྒོ་ནས་རང་བྱུང་གི་རྣམ་པ་དང་། དེ་
གཉིས་ཆ་ཤས་སུ་ལྡན་པའི་སྒོ་ནས་སངས་རྒྱས་ཉིད་ཀྱི་ཤེས་རྣམ་དུ་

རྟོགས་དཀའི་སྣང་བར་བཤད་པའི་ཕྱིར་ཏེ། ཡིག་ཆར་ཡང་། སངས་
རྒྱས་ཡིན་ན་སངས་རྒྱས་ཉིད་ཀྱི་རྣམ་པ་ཡིན་པས་ཁྱབ་པ་དང་། དེ་
བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་པར་བཞག་པའི་ཡེ་
ཤེས་དེ་བཞིན་ཉིད་ཀྱི་ཤེས་རྣམ་གྱི་མཚན་ཉིད་དུ་གསུངས་པ་དེས་
སངས་རྒྱས་ཀྱི་སའི་གཞི་ཤེས་རྣམས་དེ་བཞིན་ཉིད་ཀྱི་ཤེས་རྣམ་དུ་
གྲུབ་སྟེ། དེ་ཚེ་མཚན་མ་མི་འབྱུང་ཕྱིར། །གནས་པ་བརྟན་ཕྱིར་མི་
བཞེངས་སོ། །ཞེས་པ་ལྟར་མཚན་འཛིན་གྱི་རྟོག་པ ་སྤངས་པའི་ཚུལ་
གྱིས་དེ་བཞིན་ཉིད་ལ་མཉམ་པར་བཞག་པ་ནི།དེ་ལ་སླར་མི་ལྡང་
བའི་ཚུལ་གྱིས་མཉམ་པར་བཞག་པའི་དོན་ཡིན་ལ། མཐར་ཐུག་གི་
གཞི་ཤེས་རྣམས་དེ་ཡིན་པའི་ཕྱིར། བྱང་ས་ལས། དེ་དག་གི་རང་
བཞིན་ནི་དབང་པོ་ལྔ་ཡིན་ཏེ། འོན་ཀྱང་ཤེས་རབ་གཙོ་བོ་ཡིན་པའི་
ཕྱིར་ཤེས་རབ་ཀྱི་རང་བཞིན་ཞེས་བྱ་སྟེ། འདི་ལྟར་གནས་དང་གནས་
མ་ཡིན་པ་མཁྱེན་པའི་སྟོབས་ཞེས་བྱ་ཡི། ཞེས་ཡུལ་རྣམ་པར་འབྱེད་པ་
ནི་གཙོ་བོར་ཤེས་རབ་ཀྱིས་འབྱེད་པས་དེ་དང་དེ་མཁྱེན་པའི་སྟོབས་
ཞེས་ཤེས་རབ་( ༢༥བ)ཀྱིས་ཡུལ་འབྱེད་པའི་སྒོ་ནས་མིང་བཏགས་པ་མ་
གཏོཊ་སྟོབས་ཀྱི་ངོ་བོ་ལ་དད་སོཊ་དབང་པོ་ལྔ་འཇོག་པར་གསུངས་
པ་ལྟར་བྱང་ཕྱོགས་སོ་བདུན་ཡང་འཇོག་དགོས་པས། སངས་རྒྱས་ཀྱི་
སའི་ཤེས་རབ་ཀྱི་རྟོགས་རིགས་རྣམས་སྟོབས་བཅུ་ཀ་ཡིན་ནོ། །གཞན་
ཡང་། སྟོབས་བཅུ་ལ་གཞི་ཤེས་མེད་ན། སྟོབས་བཅུའི་མཁྱེན་ཚུལ་གཞི་
ཤེས་ཀྱི་སྐབས་འདིར་བཤད་པ་འབྲེལ་མེད་ལ། འདིར་བཤད་པ་མིན་
ན་ཤེས་མཚན་དང་པོས་རྟོགས་པ་པོ་དེ་བཞིན་གཤེགས་པ་སྐྱེད་ཚུལ་

དང་། ལྷག་མ་བཅོ་ལྔས་དེ་ཇི་ལྟར་རྟོགས་ཚུལ་ཤེས་པ་བསྟན་པར་
བཤད་པ་དང་འགལ་ཏེ། འདིའི་དེ་བཞིན་གཤེགས་པ་ནི་སྟོབས་
སོགས་ཀྱི་ཡོན་ཏན་ལ་འབྱེད་དགོས་པའི་ཕྱིར།གསེར་འཕྲེང་ལས།
གཞི་ཤེས་སྦྱོར་བའི་ཡུམ་ལ་སྟོབས་སོགས་འབྱུང་བར་ཤེས་པ་ནི། ཞེས་
སོ། །དེས་ན་ཐུན་མོངས་མ་ཡིན་པའི་རྣམ་པ་ལ་ཐེག་དམན་གྱི་རྟོགས་
རིགས་མེད་པ་ཡིག་ཆའི་དགོངས་པ་ཡིན་གྱི། སྟོབས་བཅུ་ལ་གཞི་ཤེས་
མེད་པར་བཤད་པ་ཁས་ལེན་མི་རུང་ངོ་སྙམ་ན་དོགས་པ་དེ་ལྟར་སྐྱེ་
བ་ངེས་པར་བདེན་ཡང་དཔྱོད་པའི་སྒོམ་ཙམ་བསྟན་པ་ཡིན་ལ། ཡང་
ན་ཡིག་ཆའི་སྒྲས་ཟིན་བཞིན་འདི་ལྟར་བྱས་ཆོག་སྟེ། མདོ་ཚན་དང་
པོས་གཞི་ཤེས་ཀྱིས་རྟོགས་རིགས་རྣམས་བྱང་ཆུབ་སེམས་དཔས་ཤེས་
མཐོང་གིས་བལྟས་ནས་འདའ་བ་ལས་བསྒོམ་བྱའི་གཙོ་བོར་མི་བྱེད་
པའི་ཕྱིར། སྟོབས་སོགས་( ༢༦ན) ཐུན་མོང་མ་ཡིན་པའི་ཡོན་ཏན་གྱི་
ཉེར་ལེན་མིན་ཡང་། དེ་ཐོབ་པ་ལ་ཐེག་པ་གསུམ་གྱི་རྟོགས་རིགས་
རྫོགས་པ་ལ་སློབ་དགོས་པས། གཞི་ཤེས་སྦྱོར་བའི་ཡུམ་འདིས་ཀྱང་
སྟོབས་བཅུ་སྐྱེད་དོ་ཞེས་བསྟན་པ་ཡིན་ལ། དེ་ལྟར་བསྟན་དགོས་པ་
འདི་འདིར་བསྟན་མཁྱེན་གསུམ་གྱི་སྦྱོར་བ་ལས་གཞན་གཉིས་ཐེག་
ཆེན་གྱིས་བསྒོམ་བྱའི་གཙོ་བོར་བྱེད་པས་སྟོབས་སོགས་ཀྱི་སྐྱེད་བྱེད་
དུ་དོགས་པ་ཆུང་ལ། གཞི་ཤེས་བསྒོམ་བྱའི་གཙོ་བོར་མི་བྱེད་པས་དེ་
སྐྱེད་བྱེད་དུ་མི་རུང་སྙམ་པའི་རྒྱུ་མཚན་གྱིས་ཡིན་ནོ། །སྟོབས་སོགས་
སོ་དགུ་པོ་དེ་དག་ལས་ཐ་མ་གསུམ་ནི་བརྟེན་པ་ཡེ་ཤེས་དང་། ལྷག་མ་
སོ་དྲུག་དེ་ལ་རྟེན་པའི་ཡོན་ཏན་ཡིན་ལ། བརྟེན་པ་ཡེ་ཤེས་གསུམ་

ཡང་སློབ་ལམ་གྱི་སྐབས་སུ་དེ་བཞིན་ཉིད་རྟོགས་ཟིན་གོམས་
བྱས་པ་ལས། དེ་རྟོགས་པ་མཐར་ཕྱིན་པའི་ཡེ་ཤེས་སུ་གྱུར་པ་ན་ངོ་
བོའི་སྒོ་ནས་དེ་བཞིན་ཉིད་ཀྱི་ཤེས་རྣམ་དང་། རྟེན་གྱི་སྒོ་ནས་རང་
བྱུང་དང༌། ཆེད་དུ་བྱ་བའི་སྒོ་ནས་སངས་རྒྱས་ཉིད་ཀྱི་ཤེས་རྣམ་དུ་
བཞག་པ་ཙམ་ཡིན་ཏེ། གསེར་ཕྲེང་ལས། དེ་ཡང་དེ་བཞིན་ཉིད་ལ་
དམིགས་ཏེ་རྣམ་མཁྱེན་གྱི་ཡེ་ཤེས་ཐོབ་པ་ན་དངོས་པོ་རྣམས་ལ་
དབང་བསྒྱུར་བའི་མཐུ་དང་ལྡན་པའི་སྒོ་ནས་རང་བྱུང་དུ་དང་། ཤེས་
བྱ་སྣ་ཚོགས་མ་འདྲེས་པར་མཁྱེན་པའི་སྒོ་ནས་ཐ་མར་བཞག་སྟེ་ཁྱད་
པར་འདི་ལས་མེད་དོ། །ཞེས་དང་། རྣམ་བཤད་( ༢༦བ) ལས། གཙོ་བོའི་
ཤེས་རབ་ཀྱི་ཕ་རོལ་དུ་ཕྱིན་པ་མཐར་ཕྱིན་པ་དེ་ཉིད་ཆོས་ཐམས་ཅད་
ལ་མངའ་བསྒྱུར་བའི་རང་བྱུང་གི་རྣམ་པ་ཡིན་ཏེ། ཞེས་གཙོ་བོ་ཤེར་
ཕྱིན་ལ་བྱེད་པར་གསུངས་སོ། །དེས་ན་རྒྱུ་རྐྱེན་དང་གདགས་གཞི་ལ་
ལྟོས་ནས་གྲུབ་པའི་རྟེན་འབྱུང་སྟོང་པར་རྟོགས་པའི་སེམས་དཔའི་
རྣལ་འབྱོར་ལྟ་བུ། དེ་བཞིན་ཉིད་ཀྱི་རྟོགས་རིགས་ནི་སྟོབས་བཅུའི་
ཉེར་ལེན་དང་། དེ་བཞིན་ཉིད་ཀྱི་གཟིགས་པ་མཐར་ཕྱིན་པའི་ཡེ་ཤེས་
དེས་གནས་དང་གནས་མིན་སོགས་མཁྱེན་པ་ལ་མི་མཐུན་ཕྱོགས་ཀྱིས་
མི་བརྫི་བའི་ཆ་ནས་སྟོབས་དང༌། དེས་ཇི་ལྟར་གཟིགས་པ་ལྟར་དམ་
བཅའ་བ་ལ་ཞུམ་པ་མེད་པའི་ཆ་ནས་མི་འཇིགས་པ་སོཊ་སུ་བཤད་པ་
ཡིན་པས་ཐུན་མོང་མ་ཡིན་པའི་རྣམ་པ་སོ་དགུ་པོ་དེ་དག་དེ་བཞིན་
ཉིད་ཀྱིས་རྟོགས་རིགས་སུ་གནས་པ་ཡིན་ཏེ། རྗེ་བདག་ཉིད་ཆེན་པོས།
དེ་སོགས་རྟེན་འབྲེལ་མི་བསླུའི་གནས་ཀུན་མཁྱེན། །དེ་ཕྱིར་ཁྱོད་ནི་སྨྲ་

བའི་གཙོ་བོ་ལགས། ཞེས་གནས་དང་གནས་མིན་མཁྱེན་ཚུལ་གྱིས་སྨྲ་
བའི་གཙོ་བོར་གྱུར་པ་གསུངས་པ་ལྟར། གནས་དང་གནས་མ་ཡིན་པ་
སོགས་ཀྱི་ཡུལ་བཅུ་ནི་ཕྲ་བའི་རྟེན་འབྱུང་ལ་བྱེད་དགོས་པའི་ཕྱིར་རོ། །
དེའང་ཟག་ཟད་མཁྱེན་པའི་སྟོབས་ལྟ་བུ་ཉོན་སྒྲིབ་ཟད་པར་རྟོགས་
པའི་སྦྱོང་བ་ལས་སྐྱེས་པ་མ་ཡིན་པར་ཉོན་མོངས་པའི་ལྗོན་ཤིང་རྩ་བ་
ནས་གཅོད་བྱེད་སྟོང་ཉིད་རྟོགས་པའི་ཤེས་རབ་ཀྱི་ཉེར་ལེན་ལས
འབྱུང་དགོས་པ་ནི། བག་ཆགས་བཅས་པ་( ༢༧ན) ཀུན་བསལ་བས།
ཞེས་པས་ཤེས་ལ། དེ་བཞིན་ཉིད་ལ་སླར་མི་ལྡང་བའི་ཚུལ་གྱིས་མཉམ་
པར་བཞག་པ་ལ་དེ་བཞིན་ཉིད་ལ་སྙོམས་པར་འཇུག་ལྡང་བྱེད་མྱོང་
བ་དགོས་པའི་ཕྱིར། མཐར་ཐུག་གི་གཞི་ཤེས་དེར་མི་རུང་ངོ་། །སྟོབས་
བཅུ་གཞི་ཤེས་ཀྱི་སྐབས་འདིར་བསྟན་ཀྱང་། དེ་རྟོགས་པའི་སྦྱོར་བ་
ཟིན་བྱེད་དུ་བྱས་ནས་བསྟན་པ་ཡིན་པས་སྐྱོན་མེད་དེ། སྟོང་ཉིད་ཀྱི་
རྣམ་ཅན་སྐབས་འདིར་བཤད་པ་བཞིན་ཡིན་པའི་ཕྱིར་རོ། །དེས་ན་ཕྱི་
མ་འདི་ཡིག་ཆའི་དགོངས་པ་ཡིན་ངེས་སོ། །འོ་ན་གཞི་ཤེས་ཀྱིས་ཤེས་
མཚན་སྐབས་འདིར་སྟོབས་བཅུའི་མཁྱེན་ཚུལ་ཇི་ལྟར་བསྟན་པ་
བརྗོད་པར་གྱིས་ཤིག་ཅེ་ན་བཤད་པར་བྱ་སྟེ། དེ་ལྟར་དེ་བཞིན་
གཤེགས་པས་མཚོན་པའི་དངོས་སོ་རྣམས་རང་རྒྱུ་རྐྱེན་གསུམ་ལས་
འབྱུང་བ་གནས་དང་ཟློག་པ་གནས་མིན་དུ་མཁྱེན་པའི་སྟོབས་ཀྱིས་
ཟག་བཅས་ཟག་མེད་ཀྱིས་བསྡུས་པའི་ལས་དང་རྣམ་སྨིན་མ་འདྲེས་
པ་སོ་སོར་གཟིགས་ནས་ལས་ཀྱི་རྣམ་སྨིན་ཚུལ་བཞིན་དུ་སྟོན་པས་
མངོན་མཐོའི་ཐབས་ལ་འགོད་པའི་སྟོབས་དང་པོ་གཉིས་ཚིག་རྐང

དང་པོ་གཉིས་ཀྱིས་བསྟན་ནོ། །སེམས་ཅན་སེམས་ཀྱི་སྤྱོད་པ་དང་། །
ཞེས་པས་སེམས་ཅན་གྱི་སེམས་ཀྱི་སྤྱོད་པ་མོས་པ་སྣ་ཚོགས་པ་དང་།
ཁམས་སྣ་ཚོགས་པ་དང་།དབང་པོ་མཆོག་དང་མཆོག་མ་ཡིན་པ་
མཁྱེན་པའི་སྟོབས་ཀྱིས། དེ་དག་སོ་སོའི་བསམ་པ་དང་བསྟུན་པའི་
ཆོས་བསྟན་པ་( ༢༧བ)ལས་རེ་ཞིག་འཇིག་རྟེན་པའི་ལམ་གྱིས་ངེས་པར་
འབྱུང་བ་ལ་གྲོལ་ལམ་མཐར་ཐུག་ཏུ་རློམ་པའི་གཉེན་པོར་སྟོབས་
བདུན་པ་བསམ་གཏན་རྣམ་ཐར་མཁྱེན་པའི་སྟོབས་ཀྱིས་འདས་ལམ་
གྱིས་ངེས་པར་འབྱུང་བ་བསྟན་ནས་འབྲིང་ནི་ཆོས་སྐོར་ལ་དགོད་པ་
ནི། དེ་བསྡུས་པ་དང་ཕྱིར་བལྟས་དང༌། །མི་ཟད་པ་ཡི་རྣམ་པ་དང་། །
ཞེས་པས་བསྟན། དེ་ནས་ཐམས་ཅད་དུ་འགྲོ་བའི་ལམ་མཁྱེན་པའི་
སྟོབས་ཀྱིས། ། འདས་ལམ་གྱིས་ཆགས་བྲལ་འདོད་པ་དག་གི་དབང་པོ་
དང་འཚམ་པར་ཆགས་པ་ཤས་ཆེ་བ་ལ་མི་སྡུག་པ། ཞེ་སྡང་ཤས་ཆེ་བ་
ལ་བྱམས་པ་སྒོམ་དུ་བཅུག་པ་སོགས་དམིགས་པ་ལ་འཇུག་པའི་སྒོར་
འཛུད་པར་མཛད་པ་ནི། ཆགས་བཅས་སོགས་དང་། ཞེས་པ་ནས།
གཡོ་བ་ལ་སོགས་ཞེས་བྱ་དང་། །ཞེས་པས་བསྟན་ལ། དེའི་འོག་ཏུ་སྔོན་
གྱི་གནས་རྗེས་སུ་བསྟན་པ་དང་། འཆི་འཕོ་དང་སྐྱེ་བ་མཁྱེན་པའི་
སྟོབས་གཉིས་ཀྱི་སྔོན་དང་ཕྱི་མའི་མཐའ་ཇི་ལྟར་གཟིགས་པ་བཞིན་
ཉོན་མོངས་ཀྱི་སྤྱོད་པ་རྣམས་ཀྱང་འདག་པའི་ཐབས ་མཛད་ནས།
འཇིག་ལྟའི་རྩ་བ་ཅན་གྱི་གང་ཟག་རྟག་ལྟ་དང་། སྐྱེ་བ་སྔ་ཕྱི་མེད་པར་
འཛིན་པ་སོགས་ཆད་པའི་མཐར་འཛིན་གྱི་གཉེན་པོར་མཐའ་གཉིས་
སྤངས་པའི་དབུ་མའི་ལམ་སྟོན་པར་མཛད་པ་ནི། །དེ་ལས་གཞན་ཡང་

དེ་དག་ནི། །དེ་བཞིན་ཉིད་ཀྱི་རྣམ་པར་ཤེས། །ཞེས་པས་བསྟན་ནོ། །
མཐའ་གཉིས་སྤངས་པའི་དེ་བཞིན་ཉིད་སྒོམ་པ་ལས།ཉོན་མོངས་
མངོན་གྱུར་པ་རེ་ཞིག་ཟད་( ༢༨ན) པ་ན་ཐར་པ་ཐོབ་པར་རློམ་པའི་
མངོན་པའི་ང་རྒྱལ་སྐེ་བ་དེ་ཟག་ཟད་མཁྱེན་པའི་སྟོབས་ཀྱིས་དོན་དུ་
འཇུག་སྟེ། ཐར་པ་དངོས་ལ་དགོད་པ་དང་། ཐར་པ་ཙམ་ལ་ཞེན་པས་
ཞི་མཐར་ལྟུང་བས་མི་གནས་པའི་མྱང་འདས་ལ་དགོད་པ་ཟག་ཟད་
མཁྱེན་པའི་སྟོབས་ཀྱིས་མཁྱེན་ཚུལ་ནི།ཐུབ་པས་དེ་བཞིན་ཉིད་
རྟོགས་ཏེ། །གཞན་ལ་བསྟན་པ་ཞེས་བྱ་སྟེ། །ཞེས་པས་བསྟན་ནོ། །
སྟོབས་བཅུའི་གོ་རིམ་དེ་ལྟར་རྒྱན་འགྲེལ་དང་འཇུག་པར་གསུངས་ལ།
བྱང་ས་དང་མཛོད་དུ། བསམ་གཏན་དང་རྣམ་ཐར་མཁྱེན་པ་གསུམ་
པར་བྱས་ནས་མོས་པ་སྣ་ཚོགས་མཁྱེན་པའི་བར་ལྡོག་སྟེ་བཤད་ཅིང་།
མདོ་སྡེ་རྒྱན་ལས། ཐབས་དང་སྐྱབས་དང་དག་པ་དང༌། །ཐེག་ཆེན་
ངེས་པར་འབྱུང་བ་ལ། །ཞེས་སྟོབས་དང་པོ་གཉིས་མངོན་མཐོའི་
ཐབས་དང་། སྐྱབས་ལ་བསླུ་བའི་བདུད་འཇོམས་པ་དང་། གསུམ་པས་
འདག་བྱེད་ཀྱི་ལམ་ལ་བསླུ་བའི་བདུད་འཇོམས་དང་། བཞི་པས་
དབང་པོ་མཆོག་དང་མཆོག་མ་ཡིན་པ་མཁྱེན་པ་སོགས་བདུན་གྱིས་
ཐེག་ཆེན་གྱིས་ངེས་པར་འབྱུང་བ་ལ་བསླུ་བའི་བདུད་འཇོམས་པར་
བཤད་པ་སོགས་བ ཤད་ཚུལ་འགའ་རེ་ཡོད་པར་སྣང་། དེ་བཞིན་
གཤེགས་པ་འབྱུང་བ་སོགས་ཟིན་བྱེད་ཀྱི་དབང་དུ་བྱས་ཏེ་སྟོབས་
བཅུའི་གོ་རིམ་དང་སྦྱར་བ་དེ་ལ་མཁས་པས་བཤད་པ་མ་མཐོང་ཡང་
མདོའི་འགྲེལ་ལ་དཔགས་ནས་རྒྱན་སོགས་དང་བསྡུར་ཏེ། ཡུམ་གྱིས་

དེ་བཞིན་གཤེགས་པའི་སྟོབས་སྐྱེད་ཚུལ་( ༢༨༠) དང་། སྟོབས་དེས་ཇི་
ལྟར་རྟོགས་ཚུལ་འདི་འདྲ་ཞིག་བསྟན་དགོས་སམ་སྙམ་དུ་ཤར་ཚོད་
ཙམ་བྲིས་པ་ཡིན་པས་རང་བཟོར་འགྱུར་ཉེན་ཆེའང༌། རྟོགས་དཀའ་
བ་ལ་བདག་འདྲའི་བློ། །འཁྲུལ་མི་སྲིད་པ་མ་ཡིན་པས། །ཅི་སྟེ་མིན་ན་
གཞན་དུ་གྱིས། །ཞེས་རྒྱལ་སྲས་གྲགས་པའི་བཤེས་གཉེན་གྱིས་
གསུངས་པ་ལྟར་རོ། །གཉིས་པ་ལམ་ཤེས་ཀྱི་ཤེས་མཚན་ནི། སྟོང་ཉིད་
མཚན་མ་མེད་བཅས་དང་། །ཞེས་སོགས་ཀྱི་གཞུང་གི་དངོས་བསྟན་གྱི་
སྟོང་ཉིད་ཤེས་པའི་ཤེས་མཚན་དང་། དེ་བཞིན་དུ་མཚན་མེད་ཤེས་པ་
དང་། སྨོན་མེད་ཤེས་པ་དང་༌། སྐྱེ་བ་མེད་པ་ཤེས་པ་དང༌། འགག་པ་
མེད་པ་ཤེས་པ་དང་། ཀུན་ཉོན་མེད་པ་ཤེས་པ་དང་། རྣམ་པར་བྱང་
བ་མེད་པ་ཤེས་པ་དང་། ངོས་པོ་མེད་པ་ཤེས་པ་དང་། ངོ་བོ་ཉིད་
ཤེས་པ་དང་། རྟེན་མེད་པ་ཤེས་པ་དང་། ནམ་མཁའི་མཚན་ཉིད་ཤེས་
པ་དང་། ཆོས་ཉིད་འཁྲུག་པ་མེད་པ་ཤེས་པ་དང༌། འདུ་མི་བྱེད་པ་
ཤེས་པ་དང་། རྣམ་པར་མི་རྟོག་པ་ཤེས་པ་དང་། རབ་ཏུ་དབྱེ་བའི་
མཚན་ཉིད་ཤེས་པ་དང་། ·མཚན་ཉིད་མེད་པ་ཤེས་པའི་ཤེས་མཚན་ཏེ་
བཅུ་དྲུག་གོ །མཚན་གཞི་ནི། དོན་དམ་པར་རང་གི་ངོ་བོས་སྟོང་པར་
རྟོགས་པའི་འདིར་བསྟན་སེམས་དཔའི་སྦྱོར་བ་ནི་དང་པོ་དང་། དོན་
དམ་པར་རྒྱུའི་མཚན་མ་མེད་པར་རྟོགས་པ་ནི་གཉིས་པ་དང་། དོན་
དམ་པར་འབྲས་བུ་ལ་སྨོན་པ་མེད་པར་རྟོགས་པ་ནི་གསུམ་པ་དང་།
བདེན་གྲུབ་ཀྱི་སྐྱེ་མེད་( ༢༩ན) རྟོགས་པ་དང་། བདེན་གྲུབ་ཀྱི་འགག་
མེད་རྟོགས་པ་ནི་བཞི་པ་དང་ལྔ་པ་ལ་འཇོག་པར་རྣམ་ཤེས་དང་

རྟོགས་དཀར་གསུངས་ལ། གསེར་ཕྲེང་དུ། དོན་དམ་པར་རྟེན་འབྲེལ་
ལུགས་འབྱུང་དུ་སྐྱེ་བ་མེད་པ་དང༌། ལུགས་ཟློག་ཏུ་འགག་པ་མེད་པ་
ལ་སྦྱར། ཊཱིཀ་བྱེད་གཞན་དག །སྔར་མེད་སྐྱེ་བ་མེད་པ་དང༌།སྔར་
ཡོད་འགག་པ་མེད་པ་ཞེས་གསུངས་ཀྱང་དོན་གཅིག་ཏུ་བབ་བོ།།དོན་
དམ་པ་དང་ཆགས་སོགས་ཀྱི་ཀུན་ཉོན་མེད་པ་རྟོགས་པ་ནི་དྲུག་པ་
དང་། དོན་དམ་པར་དད་སོགས་ཀྱི་རྣམ་བྱང་མེད་པར་རྟོགས་པ་ནི་
བདུན་པ་དང་། དོན་དམ་པར་བླང་དོར་མ་དམིགས་པར་རྟོགས་པ་ནི་
བརྒྱད་པ་དང་། སེམས་ཀྱི་ཆོས་ཉིད་ལ་གདོད་མ་ནས་དྲི་མའི་བསླད་
པ་མ་ཞུགས་པར་རྟོགས་པ་ནི་དགུ་པ་ཡིན། འདིར་རྒྱན་སྣང་དུ་མྱ་
ངན་ལས་འདས་པ་ཤེས་པ་ནི་ངོ་བོ་ཉིད་ཤེས་པའོ། །ཞེས་པ་ལྟར་
གསེར་ཕྲེང་དུ་གསུངས་ལ། རྣམ་བཤད་དུ་རང་བཞིན་གྱིས་མ་གྲུབ་
པའི་ངོ་བོ་ཉིད་དང་ཞེས་པ་ཙམ་ལས་མི་གསལ་ཡང་། མྱང་འདས་
དངོས་ལ་བྱེད་ན། ཡུལ་སྟོང་ཉིད་དུ་བཤད་པ་དང་མི་འགྲིགས་པས་
སྔར་བཀོད་པ་བཞིན་རང་བཞིན་གྱི་མྱང་འདས་ལ་བྱས་ནས་ཡབ་
སྲས་གསུམ་གའི་དགོངས་པའང༌། དོན་དམ་པར་སྟོང་གཞི་ཆོས་ཅན་
ནམ་ཆོས་དབྱིངས་གནས་པའི་རྟེན་མེད་པར་རྟོགས་པ་ནི་བཅུ་པ་
དང་། ཆོས་ཉིད་དེ་རང་བཞིན་གཞན་དུ་འགྱུར་བ་མེད་པ་ནམ་མཁའ་
ལྟ་( ༢༩བ) བུར་རྟོགས་པ་ནི་བཅུ་གཅིག་པ་ཡིན་ནོ། །ཤནྟི་པས་སྐྱེ་མེད་
སོགས་གཅིག་ཏུ་བྱས་ནས་ལམ་ཤེས་ཀྱི་ཤེས་མཚན་དུ་བཤད་ལ། སློབ་
དཔོན་གྱིས་དེ་སོ་སོར་བགྲངས་ནས་ཡུལ་སྟོང་ཉིད་གཅིག་པུ་ལ་སྐྱེ་
མེད་སོགས་དྲུག་ཏུ་ཕྱེ་བ་ཡིན་ཏེ། དེ་ལྟར་ཕྱེ་བ་འང་། སྟོང་ཉིད་མངོན་

སུམ་དུ་རྟོགས་ནས་སེམས་ཅན་ངན་འགྲོར་སྐྱེ་བ་ལས་བཏོན་ནས་
བདེ་འགྲོ་དང༌། བདེ་འགྲོ་རྣམས་ཆགས་སོགས་སྤོང་བྱེད་དད་སོགས་
ཀྱི་རྣམ་པར་བྱང་བ་ལ་འགོད་ཀྱང་དོན་དམ་པར་སྡུག་བསྔལ་དང་
སེམས་ཅན་དུ་འདུ་ཤེས་པ་སོཊ་མི་འབྱུང་བའི་རྒྱུ་མཚན་གྱིས་ཡིན་ཏེ།
སྡུད་པར། སེམས་ཅན་སྡུག་བསྔལ་ངན་སོང་གསུམ་ལས་ཡོངས་འདོན་
ཀྱང་། །དེ་དག་རྣམས་ཀྱང་སེམས་ཅན་འདུ་ཤེས་འགྱུར་བ་མེད། །
ཅེས་པ་ལྟར་རོ། །ལྷ་མི་སོགས་སུས་ཀྱང་ཚོས་ཉིད་དེ་རྣམ་པ་འདུ་བྱ་
བར་མི་ནུས་པར་རྟོགས་པ་ནི་བཅུ་གཉིས་པ་སྟེ། གསེར་འཕྲེང་དུ། ལྷ་
མི་སོགས་ཀྱི་མཚན་ཉིད་ཀྱང་ཡུམ་གྱི་མཚན་ཉིད་སྟོང་པ་ཉིད་སོགས་
ཡིན་པས་དེ་དག་གི་ཆོས་ཉིད་རྣམ་པར་འཁྲུག་པའམ་དོར་བ་མེད་
པར་ཤེས་པ་ཞེས་གསུངས་པ་ནི། བར་ནས་ཚིག་འགའ་ཞིག་ཆད་དམ་
བརྟག་དགོས་ཏེ། འདིའི་མདོར། ལྷ་དང་མི་དང་ལྷ་མ་ཡིན་དུ་བཅས་
པའི་འཇིག་རྟེན་གྱིས་དཀྲུག་པར་ནུས་པ་མེད་དོ་ཞེས་པ་དང་ཡང་མི་
མཐུན་པས་སོ། །ཆོས་ཉིད་དེ་གཞན་གྱིས་བློ་སྔོན་དུ་བཏང་སྟེ་མ་བྱས་
པའམ། །རྒྱུ་རྐྱེན་གྱིས་འདུ་མི་བྱེད་པར་རྟོགས་པ་ནི་(༣༠ན) བཅུ་གསུམ་
པ་དང་། དོན་དམ་པར་ཆོས་ཉིད་དེ་འགར་ཡང་གདགས་སུ་མི་རུང་
བར་རྟོགས་པ་ནི་བཅུ་བཞི་པ་དང་། ཀུན་རྫོབ་ཏུ་ཆོས་ཉིད་ལ་རྣམ་
པར་ཐར་པའི་སྒོ་སྟོང་པ་ཉིད་ནས་རྣམ་པར་མི་རྟོག་པའི་བར་དུ་དབྱེ་
བ་ཡོད་ཀྱང་། དོན་དམ་པར་དབྱེ་བ་མེད་པར་རྟོགས་པ་ནི་བཅོ་ལྔ་པ་
དང་། འདི་ལ་གསེར་འཕྲེང་དང་རྟོགས་དཀས་ཀུན་རྫོབ་ཏུ་ཆོས་ཉིད་
ཀྱི་དབྱེ་བ་བསྟན་པར་ཤེས་པ་ཞེས་པ་ལས་དོན་དམ་གྱི་ཁྱད་པར་མ་

སྦྱར་ཡང་། རྣམ་བཤད་ལས། མཚན་ཉིད་དང་མཚན་གཞིའི་དབྱེ་བ་
བདེན་པར་མ་གྲུབ་པ་རྣམ་པར་མི་རྟོག་པ་དང་རབ་ཏུ་དབྱེ་དང་
མཚན་ཉིད་དེ་ཡང་མཚན་ཉིད་མེད་པ། ཞེས་དེ་གཉིས་བདེན་མེད་དུ་
ཤེས་པ་དང་། ཆོས་ཉིད་ཀྱི་དབྱེ་བ་བདེན་མེད་དུ་ཤེས་པ་ལ་གསུངས་
ཤིང་། སྔ་མ་ལ་རེད་མདའ་བའི་ཊཱིཀྐར། ཆོས་ཉིད་རྒྱུ་རྐྱེན་གྱིས་མ་བྱས་
པས་རྣམ་པར་མི་རྟོག་པ་དང༌། ཞེས་པ་ལྟར་རྟོགས་དཀར་གསུངས་
ཡོད་པས་མི་རུང་བ་མེད་ལ། མདོ་དང་བསྟུན་ན་འགར་ཡང་གདཊ་སུ་
མི་རུང་བ་ཞེས་གསེར་འཕྲེང་ལས་གསུངས་པ་དེ་ཉིད་འབྲེལ་ཚབས་
ཆེ་ཞིང་། རྣམ་བཤད་དང་ཡང་མཐུན་ནོ། །དོན་དམ་པར་བདེན་
གཉིས་ཀྱི་མཚན་ཉིད་ཐམས་ཅད་མེད་པར་རྟོགས་པ་འདིར་བསྟན་
སེམས་དཔའི་སྦྱོར་བ་ནི་བཅུ་དྲུག་པ་ཡིན་ཏེ། འདིར་ཡང་ཆོས་ཉིད་
གཅིག་པུ་བདེན་པའི་མཚན་ཉིད་མེད་པ་ལ་སྦྱར་ན་སྔ་མ་དང་ཟློས་
པར་འགྱུར་( ༣༠བ)བས་ཆོས་ཐམས་ཅད་ཀྱི་མཚན་ཉིད་དམ་རང་
བཞིན་བདེན་པར་མེད་པ་ལ་བྱ་དགོས་ཏེ། གཟུགས་ནས་རྣམ་མཁྱེན་
གྱི་བར་གྱི་ཆོས་དེ་དག་ནི་དེ་བཞིན་གཤེགས་པས་མཚན་ཉིད་མེད་
པར་མངོན་པར་རྫོགས་པར་སངས་རྒྱས་སོ་ཞེས་རྣམ་བཤད་དུ་མདོ་
དྲངས་པ་དང་། གསེར་འཕྲེང་དུ་མདོ་དྲངས་པ་ལས། གཟུགས་སུ་རུང་
བ་ནི་གཟུགས་ཀྱི་མཚན་ཉིད་དེ་ཞེས་སོགས་གསུངས་པས་སོ། །ཡང་ན་
ལམ་ཤེས་སྦྱོར་བའི་ཡུམ་ལ་བརྟེན་ནས་དེ་བཞིན་གཤེགས་པས་རྣམ་
པར་ཐར་པའི་སྒོ་སྟོང་པ་ཉིད་ལ་སོགས་པའི་ཡུལ་བཅུ་དྲུག་དེ་དང་དེ་
མཁྱེན་པར་རྟོགས་པ་ཞེས་སྦྱར་རོ། །དེ་ལྟར་ན་བཅུ་དྲུག་པོ་དེ་དག་

ཀྱང་ལྔར་འདུ་སྟེ། དེའི་དང་པོ་བཅུ་ནི་ཆོས་ཅན་ལ་ལམ་གྱི་རང་
བཞིན་གྱི་རབ་དབྱེ་དང་། ཆོས་ཉིད་འཁྲུག་པ་མེད་པ་ཤེས་པ་ནི་དམ་
བཅའ་གཞན་དུ་བྱ་བར་མི་ནུས་པ་དང་། འདུ་མི་བྱེད་པ་ཤེས་པ་དང་།
རྣམ་པར་མི་རྟོག་པ་ཤེས་པ་གཉིས་ནི་གཏན་ཚིགས་རྒྱུས་མ་བྱས་ཤིང་
བློས་ཀྱང་མ་གྲུབ་པ་དང་། ནམ་མཁའི་མཚན་ཉིད་ཤེས་པ་ནི་དཔེ་
དོན་དང་། རབ་ཏུ་དབྱེ་བ་དང་། མཚན་ཉིད་མེད་པ་ཤེས་པ་གཉིས་ནི་
རིམ་བཞིན་བདེན་གཉིས་ཀྱི་རྣམ་པ་ཅན་ཡིན་པས་བདེན་གཉིས་ཀྱི་
ཚུལ་ཤེས་པར་འདུའོ། །གསུམ་པ་རྣམ་མཁྱེན་གྱི་ཤེས་མཚན་ནི། དེ་
བཞིན་ཉིད་ཀྱི་ཆོས་བརྟེན་ནས། །ཞེས་སོཊ་ཀྱི་གཞུང་གི་དངོས་བསྟན་
གྱི་མཐོང་ཆོས་ལ་བདེ་བར་གནས་པ་ཤེས་པའི་ཤེས་མཚན་དང་། དེ་
བཞིན་དུ་སྦྱར་ཏེ་ཡུམ་ལ་གུས་པར་བྱ་བ་ཤེས་པ་( ༣༡ན) དང་། ཡུམ་ལ་
བླ་མ་བྱ་བ་ཤེས་པ་དང་། ཡུམ་ལ་མཉེས་པར་བྱ་བ་ཤེས་པ་དང་། ཡུམ་
ལ་མཆོད་པར་བྱ་བ་ཤེས་པ་དང་། བྱེད་པ་མེད་པར་ཤེས་པ་དང་། ཡེ་
ཤེས་ཡུལ་ཐམས་ཅད་དུ་འགྲོ་བར་ཤེས་པ་དང་། སྤྲོས་པའི་མཐའ་གང་
དུ་ཡང་མ་མཐོང་བ་དེ་ཁོ་ན་མཐོང་བའི་དོན་དུ་སྟོན་པར་མཛད་པ་
ཤེས་པ་དང་། ཡུམ་ལ་བརྟེན་ནས་འཇིག་རྟེན་སྟོང་པ་ཉིད་དུ་སྟོན་པ་
ཤེས་པ་དང་། འཇིག་རྟེན་སྟོང་པ་ཉིད་དུ་བརྗོད་པར་མཛད་པ་ཤེས་
པ་དང་། འཇིག་རྟེན་སྟོང་པ་ཉིད་དུ་ངེས་པར་མཛད་པ་ཤེས་པ་དང་།
འཇིག་རྟེན་སྟོང་ཉིད་མངོན་སུམ་དུ་མཐོང་བར་མཛད་པ་ཤེས་པ་
དང་། བསམ་གྱིས་མི་ཁྱབ་པ་ཉིད་དུ་སྟོན་པ་ཤེས་པ་དང་། སྤྲོས་པ་ཞི་
བ་ཉིད་དུ་སྟོན་པ་ཤེས་པ་དང་། འཇིག་རྟེན་འགོག་པ་ཤེས་པ་དང་།

འདུ་ཤེས་འགོག་པ་ཤེས་པའི་ཤེས་མཚན་ཏེ། བཅུ་དྲུག་གོ །མཚན་
གཞི་ནི་དེ་བཞིན་གཤེགས་པ་དེ་ནི་རང་ཉིད་ཀྱི་རྒྱུའི་ཆོས་རྣམ་མཁྱེན་
སྦྱོར་བའི་ཡུམ་ལ་མངོན་པར་བརྟེན་ནས་མཐོང་ཆོས་ལ་བདེ་བར་
གནས་སོ་ཞེས་རྟོགས་པའི་འདིར་བསྟན་སེམས་དཔའི་སྦྱོར་བ་ནི་དང་
པོ་དང་། དེ་བཞིན་དུ་ཡུམ་ཤེར་ཕྱིན་རྒྱུར་ཡོད་པ་ལས་ཞེས་རེ་རེ་སྦྱར་
ཏེ། ཡུམ་སྟོན་པ་ན་དེ་བཞིན་གཤེགས་པ་ཉིད་ཀྱིས་གདན་དང་ཁྲི་
བཤམས་པ་སོགས་མཛད་ནས་གུས་པར་བྱའོ་ཞེས་རྟོགས་པ་ནི་གཉིས་
པ་དང་། ཐུགས་སུ་ཆུད་པའི་ཆོས་མངོན་སུམ་དུ་བྱས་ཏེ། དེ་བཞིན་
གཤེགས་པས་ཡུམ་ཡོན་ཏན་( ༣༡བ) གྱིས་ལྕི་བའི་གོང་མ་ཉིད་དུ་བཀུར་
རོ་ཞེས་རྟོགས་པ་ནི་གསུམ་པ་དང་། དེ་བཞིན་གཤེགས་པས་ཡུམ་གྱི་
ཡོན་ཏན་བརྗོད་པ་ལ་སོགས་པས་མཉེས་པར་བྱེད་དོ་ཞེས་རྟོགས་པ་
ནི་བཞི་པ་དང་། དེ་བཞིན་གཤེགས་པའི་རིན་པོ་ཆེའི་མེ་ཏོག་གཏོར་
བ་སོགས་ཀྱིས་ཡུམ་ལ་མཆོད་པར་བྱ་བར་རྟོགས་པ་ནི་ལྔ་པ་དང་། དེ་
བཞིན་གཤེགས་པས་དོན་དམ་པར་གུས་པར་བྱ་བ་སོགས་དེ་ལྟར་
བྱེད་པ་མེད་པ་ཉིད་དུ་རྟོགས་སོ་ཞེས་རྟོགས་པ་ནི་དྲུག་པ་དང༌། ཡུམ་
ལ་བརྟེན་ནས་དེ་བཞིན་གཤེགས་པས་ཡེ་ཤེས་ཡུལ་ཐམས་ཅད་ལ་
ཐོགས་མེད་དུ་འཇུག་གོ་ཞེས་རྟོགས་པ་ནི་བདུན་པ་དང་། དེ་བཞིན་
གཤེགས་པས་ཕུང་པོ་ལྔ་དོན་དམ་པར་མ་མཐོང་བ་ཉིད་དེ་ཉིད་
མཐོང་བའི་དོན་དུ་སྟོན་པར་མཛད་དོ་ཞེས་རྟོགས་པ་ནི་བརྒྱད་པ་
དང་། ཡུམ་ལ་བརྟེན་ནས་དེ་བཞིན་གཤེགས་པས་འཇིག་རྟེན་སྟོང་པ་
ཉིད་ཀྱི་རྣམ་པར་སྟོན་ནོ་ཞེས་རྟོགས་པ་ནི་དགུ་པ་དང་། གདུལ་བྱ་

འཁོར་དུ་མ་བསྡུས་པ་རྣམས་བསྡུས་ནས་ཐོས་བསམ་གྱིས་ཤེས་རབ་
བསྐྱེད་པའི་དོན་དུ་དེ་སྟོང་པ་ཉིད་དུ་བརྗོད་པར་མཛད་དོ་ཞེས་
རྟོགས་པ་ནི་བཅུ་པ་དང་། བསྡུས་པ་རྣམས་སྒོམ་བྱུང་གི་ཤེས་རབ་
བསྐྱེད་ནས་སྨིན་པར་བྱ་བའི་དོན་དུ་འཇིག་རྟེན་སྟོང་པ་ཉིད་དུ་ངེས་
པར་མཛད་དོ་ཞེས་རྟོགས་པ་ནི་བཅུ་གཅིག་པ་དང་། སྨོན་པ་རྣམས་
འཇིག་རྟེན་ལས་འདས་པའི་ཤེས་རབ་བསྐྱེད་ནས་གྲོལ་བར་བྱ་བའི་
དོན་དུ་འཇིག་རྟེན་སྟོང་པ་ཉིད་དུ་མངོན་སུམ་དུ་མཐོང་བར་མཛད་
དོ་ཞེས་རྟོགས་པ་ནི་བཅུ་གཉིས་པ་སྟེ།འདི་ནི་ཡུམ་ལ་བརྟེན་ནས་
སངས་རྒྱས་ཀྱིས་གཞན་( ༣༢ན) དོན་མཛད་ཚུལ་དང་སྦྱར་ལ། ཡུམ་
ཉིད་ཀྱི ས་འ ཕག ས་བ ཞི འི ་བཞེད་དོན་སྒྲུབ་པའི་དབང་དུ་བྱས་ན།
ཡུམ་གྱིས་ཉན་རང་གི་རིགས་ཅན་རྣམས་ལ་ཐམས་ཅད་ཤེས་པ་ཉིད་
ཀྱི་སྒོ་ནས་འཇིག་རྟེན་སྟོང་པ་ཉིད་དུ་བརྗོད་པར་མཛད་པ་དང་།
ཆེད་དུ་བྱ་བ་ལ་ཞུགས་པ་བྱང་འཕགས་རྣམས་ལ་ལམ་ཤེས་པ་ཉིད་ཀྱི་
སྒོ་ནས་འཇིག་རྟེན་སྟོང་པ་ཉིད་དུ་ངེས་པར་མཛད་པ་དང་། ཆེད་དུ་
བྱ་བའི་དོན་མཐར་ཕྱིན་པ་སངས་རྒྱས་རྣམས་ལ་རྣམ་མཁྱེན་གྱི་སྒོ་
ནས་འཇིག་རྟེན་སྟོང་པ་ཉིད་དུ་མངོན་སུམ་དུ་མཐོང་བར་མཛད་པ་
ཤེས་པ་ཞེས་བརྒྱད་སྟོང་འགྲེལ་ཆེན་དང་། བུདྡྷ་ཤྲཱིས་བཤད་པ་ལྟར་
རྣམ་བཤད་དང་རྟོགས་དཀར་གསུངས། གསེར་ཕྲེང་དུ་བཤད་ཚུལ་
གཉིས་བཀོད་ཀྱང་བརྗོད་དང་ཤེས་མཛད་སོགས་ཐོས་བསམ་སོགས་
ལ་མ་སྦྱར་རོ། །དེ་བཞིན་གཤེགས་པས་ཆོས་ཉིད་རྟོག་གེའི་བློས་བསམ་
གྱིས་མི་ཁྱབ་པ་ཉིད་དུ་སྟོན་ནོ་ཞེས་རྟོགས་པ་ནི་བཅུ་གསུམ་པ་དང་།

དེ་བཞིན་གཤེགས་པས་ཆོས་ཉིད་ཀྱི་ཡུལ་ཅན་གཉིས་སྣང་གི་སྤྲོས་པ་
དང་བྲལ་བར་སྟོན་ནོ་ཞེས་རྟོགས་པ་ནི་བཅུ་བཞི་པ་ཡིན་ནོ། །འདིར་
རྣམ་བཤད་དང་རྟོགས་དཀར་སྤྲོས་པ་ཉེ་བར་ཞི་བ་ཞེས་པ་ལས་མི་
གསལ་ཡང་། འབུམ་ཊཱིཀ་ཏུ། ཡུམ་ཉིད་དེ་བཞིན་གཤེགས་པ་ལ་འཇིག་
རྟེན་ཉོན་མོངས་པ་དང་། ཉེ་ཉོན་ཞི་ཞིང་། མཚན་མ་དང་སྤྲོས་པ་མེད་
ཅིང་ཞི་བ་ཉིད་སྟོན་པའོ། །ཞེས་( ༣༢བ) ཡུལ་ཅན་ལ་སྦྱར་ཞིང་། གསེར་
འཕྲེང་དུའང་དེ་གཉིས་ཡུལ་ཡུལ་ཅན་གྱི་དབང་དུ་བྱས་པའི་མཁྱེན་
ཚུལ་དུ་གསུངས་སོ། །དེ་བཞིན་གཤེགས་པས་ཕུང་པོ་ལྔའི་འཇིག་རྟེན་
དོན་དམ་པར་གྲུབ་པ་འགོག་པ་ཤེས་སོ་ཞེས་རྟོགས་པ་ནི་བཅོ་ལྔ་
དང་། དེ་བཞིན་གཤེགས་པས་འཇིག་རྟེན་འདི་དང་ཕ་རོལ་ལ་དོན་
དམ་པར་བླང་དོར་གྱི་འདུ་ཤེས་འགོག་པ་ཤེས་སོ་ཞེས་རྟོགས་པ་ནི་
བཅུ་དྲུག་པ་ཡིན་ནོ། །དེའང་། དེ་བཞིན་ཉིད་ཀྱི་ཆོས་བརྟེན་ནས། །
ཞེས་པའི་དེ་བཞིན་ཉིད་ཀྱི་ཆོས་དེ་བཞིན་གཤེགས་པ་དེ་ཉིད་ཀྱི་རྒྱུའི་
ཆོས་རྣམ་མཁྱེན་སྦྱོར་བ་ལ་བྱེད་པར་ཕར་ཊཱིཀ་ལྟར་གསུངས་ལ། དེ་
བཞིན་གཤེགས་པ་རང་ཉིད་ཀྱི་ཆོས་རྣམས་མཁྱེན་ལ་བྱེད་པར་བུདྡྷ་
ཤྲཱི་དང་གསེར་གླིང་པའི་འགྲེལ་ཆེན་ལས་བཤད་པ་ལྟར་རྣམ་བཤད་
དང་རྟོགས་དཀའི་སྣང་བར་གསུངས་སོ། །བཤད་ཚུལ་གཉིས་གང་
བྱས་ཀྱང་དེ་བཞིན་ཉིད་ཀྱི་དེ་སྒྲ་སངས་རྒྱས་ལ་བསྙེགས་སོ། །གུས་
པར་བྱ་བ་སོགས་ནི། ཡུམ་གྱི་དྲིན་གཟོ་བའི་ཕྱིར་དུ་གུས་པར་བྱེད་པ་
སོགས་ཡིན་པས་གུས་པར་བྱ་རྒྱུ་ནི་ཡུམ་ཤེར་ཕྱིན་ལ་གསེར་འཕྲེང་
གསུངས་ཤིང་། ཡུམ་ཤེར་ཕྱིན་ལའང་གཞུང་ལམ་འབྲས་བུའི་ཤེར་

ཕྱིན་གསུམ་ལས་དང་པོ་གཉིས་དང་། གཉིས་ལས་ཀྱང་ལམ་ཤེར་ཕྱིན་
གཙོ་བོའོ། །ལམ་ཤེར་ཕྱིན་དེ་སྟོན་པ་དང་། ཉམས་སུ་ལེན་པའི་བྱང
སེམས་ལའང་ཤེར་ཕྱིན་དང་འདྲ་བར་གུས་པར་བྱེད་དགོས་པས་གུས་
པར་བྱ་རྒྱུ་དགེ་བའི་བཤེས་གཉེན་ལ་བྱེད་པར་རྣམ་བཤད་ལས
གསུངས་(༣༣ན)པས་གཅིག་ཁོ་ནར་མ་ངེས། དེ་ལྟར་བཅུ་དྲུག་པོ་དེའི་
དང་པོ་ཡུམ་ལ་བརྟེན་ནས་བདེ་བར་གནས་ཚུལ་དང་། གུས་པར་བྱ་
བ་ནས་བྱེད་པ་མེད་པའི་བར་ལྔ་ཡུམ་གྱི་རྟེན་དུ་ཤེས་པ་དང་། ལྷག་མ་
རྣམས་འཇིག་རྟེན་བསྟེན་ཚུལ་ཤེས་པ་སྟེ་གསུམ་དུ་འདུ་ལ།ནང་
གསེས་ཀྱིས་ཕྱེ་ན། གུས་པར་བྱ་བ་སོགས་བཞི་ཀུན་རྫོབ་དང་། བྱེད་པ་
མེད་པ་དོན་དམ་དུ་ཤེས་ཚུལ་དང་། ཡེ་ཤེས་ཀུན་ཏུ་འགྲོ་བ་དང་། མ་
མཐོང་སྟོན་པར་མཛད་པ་གཉིས་བདེན་གཉིས་དང་། འཇིག་རྟེན་
སྟོང་ཉིད་ཀྱི་རྣམ་པ་དང་། བརྗོད་དང་ཤེས་མཛད་མངོན་སུམ་དུ་
མཛད་པ་བཞི་དུས་ཀྱི་དབང་དུ་བྱས་པ་དང༌། བསམ་མི་ཁྱབ་པ་དང་
ཞི་བ་ཉིད་དུ་སྟོན་པ་གཉིས་ཡུལ་ཡུལ་ཅན་དང་། འཇིག་རྟེན་འགོག་
པ་དང་འདུ་ཤེས་འགོག་པ་གཉིས་དགག་བྱ་འགོག་ཚུལ་གྱི་དབང་དུ་
བྱས་ཏེ་འདི་རྣམས་ཀྱི་ཤེས་པའི་བྱེ་བྲག་བཅུ་དྲུག་གིས་རྣམ་མཁྱེན་
སྦྱོར་བ་མཚོན་པས་ན། རྣམ་པ་ཐམས་ཅད་མཁྱེན་པ་ཉིད་ཀྱིས་བསྡུས་
པ་ཡིན་ནོ། །
གཉིས་པ་ཁྱད་མཚན་སོགས་བཤད་པ་ལ་གསུམ་ལས། དང་པོ་ཁྱད་
མཚན་ལ་མདོར་བསྟན་པ་དང༌། རྒྱས་པར་བཤད་པ་གཉིས། དང་པོ་
ནི། བསམ་མི་ཁྱབ་སོགས་ཁྱད་པར་གྱིས། །ཞེས་སོགས་གསུངས་དོན་ནི།

བསམ་མི་ཁྱབ་སོགས་ཁྱད་པར་བཅུ་དྲུག་གིས་ཉན་རང་ལས་ཁྱད
ཞུགས་པ་སྡུག་བསྔལ་ལ་སོགས་པའི་བདེན་པའི་སྤྱོད་ཡུལ་ཅན་མཐོང་
ལམ་སྐད་ཅིག་( ༣༣བ) མ་ནི་བཅུ་དྲུག་གིས་ཁྱད་པར་གྱི་མཚན་ཉིད་
བཤད་པ་ཡིན་ནོ། །འདིར་ཁྱད་གཞི་མཐོང་ལམ་དང་སྦྱར་ནས་བསྟན་
པར་ཟད་ཀྱི་ཁྱད་ཆོས་ཀྱི་ལྡོག་པ་བཅུ་དྲུག་ནི་ཚོགས་ལམ་ནས་རྒྱུན་
མཐའི་བར་ལ་ཡོད་དོ་ཞེས་རྣམ་བཤད་དུ་གསུངས་སོ། །མདོར་བསྟན་
འདི་ལེ་བརྒྱད་མ་དང་ཉི་སྣང་དུ་མདོ་མ་སྦྱར་ཞིང་རྣམ་བཤད་སོགས་
སུའང་མ་དྲངས་ལ། འགྲེལ་ཆེན་དུ་བཅོམ་ལྡན་འདས་ཤེར་ཕྱིན་འདི་
ནི་བྱ་བ་ཆེན་པོས་ཉེ་བར་གནས་སོ་ཞེས་པ་དང་སྦྱར་རོ། །གཉིས་པ་
རྒྱས་པར་བཤད་པ་ལ། སམ་མི་ཁྱབ་དང་མི་མཉམ་དང༌། །ཞེས་
སོགས་གསུངས་ཏེ། བསམ་གྱིས་མི་ཁྱབ་པའི་ཁྱད་པར་གྱི་མཚན་ཉིད་
དང་། དེ་བཞིན་དུ་སྦྱར་ཏེ་མི་མཉམ་པའི་ཁྱད་པར་གྱི་མཚན་ཉིད་
དང་། གཞལ་བ་ལས་འདས་པ་དང་བགྲང་བ་ལས་འདས་པ་ནས། རོ་
མྱང་མེད་པའི་ཁྱད་པར་གྱི་མཚན་ཉིད་དེ་བཅུ་དྲུག་གོ །ཁྱད་པར་བཅུ་
དྲུག་གང་གིས་མཐོང་ལམ་སྐད་ཅིག་མ་གང་ཉན་རང་ལས་འཕགས་
པར་མཚོན་ཚུལ་ནི། དང་པོ་བཞིས་སྡུག་བསྔལ་ཤེས་བཟོད་བཞི་ཉན་
རང་ལས་འཕགས་པར་མཚོན་པ་ནས། ཐ་མ་བཞིས་ལམ་ཤེས་བཟོད་
བཞི་ཉན་རང་ལས་འཕགས་པར་མཚོན་པའི་བར་འདྲ་། མཚན་
གཞི་རིམ་པ་ལྟར་བཀོད་ན། དང་པོ་སྡུག་བསྔལ་ཤེས་བཟོད་བཞིའི་
ཁྱད་པར་འབྲས་བུའི་སྒོ་ནས་ཉན་རང་ལས་འཕགས་ཚུལ་དང་། ཡུལ་
གྱི་སྒོ་ནས་འཕགས་ཚུལ་གཉིས་ལས། དང་པོ་ནི། ཐབས་ཤེས་གཉིས་ཀྱི་

སྟོབས་ཀྱིས་( ༣༤ན) སེམས་ཅན་གྱི་བསམ་གྱིས་མི་ཁྱབ་པ་སྟེ་སྤྱོད་ཡུལ་
དུ་མ་གྱུར་པའི་སངས་རྒྱས་ཀྱི་ཡེ་ཤེས་བཞིའི་རྒྱུ་བྱེད་པའི་འདིར་
བསྟན་སྦྱོར་བ་ནི་དང་པོ་དང་། དེ་བཞིན་དུ་སྦྱར་ཏེ་དེའི་སྟོབས་ཀྱིས་
གང་དང་ཡང་མི་མཉམ་པ་སངས་རྒྱས་ཀྱི་ཡེ་ཤེས་བཞིའི་རྒྱུ་བྱེད་པ་ནི་
གཉིས་པ་དང་། དེའི་སྟོབས་ཀྱིས་གང་གིས་ཀྱང་ཚད་གཞལ་དུ་མེད་པ་
སངས་རྒྱས་ཀྱི་ཡེ་ཤེས་བཞིའི་རྒྱུ་བྱེད་པ་ནི་གསུམ་པ་དང་། གྲངས་
ཀྱིས་བགྲང་བ་ལས་འདས་པའི་སངས་རྒྱས་ཀྱི་ཡེ་ཤེས་བཞིའི་རྒྱུ་བྱེད་
པ་ནི་བཞི་པ་ཡིན་ཏེ། གསེར་འཕྲེང་ལས། གང་ན་སངས་རྒྱས་ཀྱི་ཡེ་
ཤེས་བཞིའི་རྒྱུ་བྱེད་ཅིང་། ཞེས་དང་། འདིའི་མདོར་ཤེས་རབ་ཀྱི་ཕ་
རོལ་ཏུ་ཕྱིན་པ་འདི་ནི་དོན་ཆེན་པོའི་ཕྱིར་ཉེ་བར་གནས་སོ། །ཞེས་པ་
ནས། རབ་འབྱོར་སངས་རྒྱས་ཉིད་དང༌། དེ་བཞིན་གཤེགས་པ་ཉིད་
དང་། རང་བྱུང་ཉིད་དང་། རྣམ་མཁྱེན་ཉིད་བསམ་གྱིས་མི་ཁྱབ་པ་སྟེ་
སོགས་གསུངས་ལ། འདིའི་དེ་བཞིན་གཤེགས་པ་ཉིད་སོགས་བཞི་
རིམ་པ་བཞིན་མེ་ལོང་ལྟ་བུ་དང་། མཉམ་ཉིད་དང་སོར་རྟོག་དང་
བྱ་སྒྲུབ་ལ་བྱེད་པར་སྔོན་གྱི་སློབ་དཔོན་འཆད་དོ་ཞེས་འགྲེལ་ཆེན་དུ་
གསུངས་སོ། །ཤནྟི་པས་རང་ཉིད་མངོན་པར་རྫོགས་པར་བྱང་ཆུབ་
པས་སངས་རྒྱས་ཉིད་དང༌། ཆོས་རྣམས་ཇི་བཞིན་དུ་གསུངས་པས་དེ་
བཞིན་གཤེགས་པ་ཉིད་དང་། སློབ་དཔོན་མེད་པར་བྱང་ཆུབ་པས་
རང་( ༣༤༠)བྱུང་ཉིད་དང་། ཆོས་ཐམས་ཅད་ཆགས་ཐོགས་མེད་པར་
མཁྱེན་པས་རྣམ་མཁྱེན་ཉིད་ཅེས་བཤད་ལ། སྙིང་པོ་མཆོག་ཏུ་གཞན་
འདྲ་ལ་ཆོས་ཐམས་ཅད་ལ་མངའ་བསྒྱུར་བས་རང་བྱུང་ཞེས་གསུངས་

སོ། །
གཉིས་པ་ལ་བཞི་ལས། ཐབས་ཤེས་གཉིས་ཀྱི་སྟོབས་ཀྱིས་རྟོག་གེའི་
བློས་བསམ་གྱིས་མི་ཁྱབ་པའི་སྡུག་བདེན་གྱི་ཆོས་ཉིད་རྟོགས་པ་ནི་
དང་པོ་དང་། དེའི་སྟོབས་ཀྱིས་དཔེ་ཟླ་རུང་བའི་མཉམ་པ་མེད་པའི་
ཆོས་ཉིད་རྟོགས་པ་ནི་གཉིས་པ་དང༌། དེའི་སྟོབས་ཀྱིས་ཐ་སྙད་པའི་
ཚད་མས་གཞལ་བ་ལས་འདས་པའི་ཆོས་ཉིད་རྟོགས་པ་ནི་གསུམ་པ་
དང་། དེའི་སྟོབས་ཀྱིས་དེ་སྙེད་ཅིག་གོ་ཞེས་གྲངས་ཀྱིས་བགྲང་བ་ལས་
འདས་པའི་ཆོས་ཉིད་རྟོགས་པ་ནི་བཞི་པ་ཡིན་ནོ། །འདིའི་གསུམ་པ་
ལ་གསེར་འཕྲེང་དུ་དེ་ཁོ་ནར་ཚད་མས་གཞལ་བ་ལས་འདས་པ་ཞེས་
དང་། ཡིད་ཀྱི་མུན་སེལ་དུ་ཚད་འདས་ཀྱི་ཆོས་ཉིད་རྟོགས་པ་ཞེས་
གསུངས།
གཉིས་པ་ཀུན་འབྱུང་གི་ཤེས་བཟོད་བཞིའི་ཁྱད་པར་ལ་བཞི་ལས།
ཐབས་ཤེས་གཉིས་ཀྱི་སྟོབས་ཀྱིས་ཐེག་པ་གསུམ་གྱི་སྤངས་རྟོགས་ཀྱི་
རིགས་སྡུད་པར་བྱེད་པ་ནི་དང་པོ་དང་། དེའི་སྟོབས་ཀྱིས་མཁས་པའི་
སྐྱེས་བུ་གཉིས་ཀྱིས་རིག་པར་བྱ་བའི་དོན་ཤེས་པ་ནི་གཉིས་པ་ཡིན་ནོ།
མཁས་པའི་སྐྱེས་བུ་གཉིས་ནི། བདེན་གཉིས་རྟོགས་པའི་སོ་སྐྱེ་དང་།
བདེན་གཉིས་རྟོགས་པའི་འཕགས་པ་སྟེ། སྔ་མ་ལ་བློ་སྨིན་པ་དང་ཕྱི་
མ་ལ་ཡིད་( ༣༥ན)གསལ་བ་ཞེས་བཤད་དེ། ཡིད་ཀྱི་མུན་སེལ་དུ་མདོ་
དྲངས་པར། ཡུམ་ཞི་བ་ཕྲ་བ་མཛངས་པ་མཁས་པ་ཡིད་གསལ་བས་
འཚལ་བར་བགྱི་ཞེས་པ་གོ་བདེ་ལ། གསེར་ཕྲེང་དུ་མཁས་པ་རྣམ་པར་
ཤེས་པས་རིག་པར་བགྱི་བ་སྟེ་ཞེས་དྲངས་ཤིང་། མཁས་པ་དང་རྣམ་

པར་ཤེས་པ་གཉིས་སྐྱེ་འཕགས་ལ་བྱེད་པར་བཤད་ལ། ཉི་ཟེར་དང་
སྙིང་པོ་རྒྱན་གཉིས་ཀར་མཁས་པ་རྣམས་ཀྱིས་རིག་པར་བགྱི་སྟེ་ཞེས་
དྲངས་པས་བརྟག །ཐབས་ཤེས་གཉིས་ཀྱི་སྟོབས་ཀྱིས་ཉན་རང་གི་
སྤྱོད་ཡུལ་མ་ཡིན་པའི་དངོས་པོ་ཟབ་པ་དང་རྒྱ་ཆེ་བ་ཤེས་པ་ནི་
གསུམ་པ་དང་། དེའི་སྟོབས་ཀྱིས་ཐེག་ཆེན་རང་གི་ལུགས་ལ་ལྟོས་པའི་
མྱང་འདས་འཐོབ་པ་ཤིན་ཏུ་མྱུར་བའི་ཤེས་པ་ནི་བཞི་པ་ཡིན་ནོ།
འདི་ལ་ཉན་རང་གི་སྤྱོད་ཡུལ་མ་ཡིན་པ་ཡུལ་དུས་ཀྱིས་ཆོད་པའི་
དངོས་པོ་ཤེས་པའམ། ཉན་རང་གི་ཤེས་སྤངས་ལས་བྱང་སེམས་ཀྱི་
ཀུན་འབྱུང་རྗེས་བཟོད་ལ་མོས་པ་ཁྱད་པར་དུ་འཕགས་པར་གསུངས་
པ་ལྟ་བུ་ཉན་རང་ལས་ཁྱད་པར་དུ་འཕགས་པའི་ཤེས་པ་འདིའི་
གསུམ་པར་གསེར་འཕྲེང་གསུངས་ལ། རིན་ཆེན་བང་མཛོད་དུ་ཉན་
རང་གི་སྤྱོད་ཡུལ་མ་ཡིན་པ་ཀུན་འབྱུང་གི་ཆོས་ཉིད་རྟོགས་པ་ཞེས་པ་
དང་། ཡིད་ཀྱི་མུན་སེལ་དུ་བཤད་ཚུལ་དེ་གསུམ་བཀོད་པས་དོན་
འགལ་བ་མེད་དོ། ། །འོན་ཀྱང་བྱང་སེམས་ཀྱི་ཀུན་འབྱུང་ཤེས་བཟོད་
བཞི་ཟབ་རྒྱས་གཉིས་མ་( ༣༥་) རྟོགས་ཀྱང་དེ་ཤེས་པའི་ཁྱད་པར་དང་
ལྡན་པ་ཡིན་ཏེ། ས་བཅུའི་རྗེས་ཐོབ་ཀྱི་སྐབས་སུ་སྟོང་ཉིད་ལ་ངེས་
པར་འདྲེན་ཚུལ་བཅུ་ཡོད་པའི་ཕྱིར་རོ་ཞེས་སྨྲ་བར་བྱའོ། །སྐབས་
འདིའི་མངོན་པར་ཤེས་པ་རྣམ་མཁྱེན་དང་བྱང་ཆུབ་ལ་བྱས་ནས་དེ་
ཤིན་ཏུ་མྱུར་བ ར་ཤེས་པ་སྟེ་ཐོབ་པ་ཞེས་བཤད་ཚུལ་གཅིག་དང་།
མངོན་པར་ཤེས་པ་ཐོབ་པ་ལ་བྱས་ནས་མྱང་འདས་ཏེ་ཐོབ་པ་ཤིན་ཏུ་
མྱུར་བའི་ཤེས་པ་ཞེས་བཤད་ཚུལ་གཉིས་ལས་ཕྱི་མ་ལྟར་གསེར་

འཕྲེང་གསུངས།
གསུམ་པ་འགོག་པ་ཤེས་བཟོད་བཞིའི་ཁྱད་པར་བཞི་ལས། ཐབས་
ཤེས་གཉིས་ཀྱི་སྟོབས་ཀྱིས་ཆོས་ཐམས་ཅད་ཀུན་རྫོབ་ཏུ་ཡོད་ཀྱང་
དོན་དམ་པར་མེད་པར་རྟོགས་པ་ནི་དང་པོར་གསེར་འཕྲེང་གསུངས་
ཤིང་། རྟོགས་དཀར་བྲི་གང་མེད་པ་བདེན་པ་གཉིས་ཆར་ལ་སྦྱར།
རྣམ་བཤད་དུ་དོན་དམ་པར་བྲི་གང་མེད་པར་རྟོགས་པ་ཞེས་གསུངས།
དེ་ལྟར་ན་དོན་དམ་པར་སྔར་ཡོད་བྲི་བ་སྟེ་འགག་པ་མེད་པ་དང་།
སྔར་མེད་གང་བ་སྟེ་སྐྱེ་བ་མེད་པ་ཞེས་སྦྱར་དགོས། ཐབས་ཤེས་གཉིས་
ཀྱི་སྟོབས་ཀྱིས་འཁོར་གསུམ་རྣམ་པར་དག་པའ་སྦྱིན་སོགས་དྲུག་མི་
གཏོང་བར་སྒྲུབ་པ་ནི་གཉིས་པ་ཡིན་ལ། ཡིད་ཀྱི་མུན་སེལ་ཏུ་ཆོས་སྨྲ་
བ་མི་གཏོང་བ་ཞེས་དང༌། མདོར་བ་དྲུས་མ་བེའུ་གཞོན་ནུ་མི་འདོར་
བའི་དཔེས་གསུངས་སོ། །དེའི་སྟོབས་ཀྱིས་འཁོར་གསུམ་རྣམ་པར་
དག་པ་རྟག་སྦྱོར་དང་གུས་སྦྱོར་གྱི་བརྩོན་འགྲུས་ཆེན་པོས་བསྐལ་པ་
དུ་མར་སྒྲུབ་པའི་བསོད་ནམས་དང་ཡེ་ཤེས་( ༣༦ན) ཡང་དག་པར་
འགྲུབ་པ་ནི་གསུམ་པ་ཡིན་ནོ། །འདི་གཉིས་ཀྱི་ཁྱད་པར་ནི། ཡུམ་
མཉན་ཏེ་མོས་པ་ལ་སོགས་པས་ནན་ཏན་བྱེད་པ་སྒྲུབ་པ་དང་། ཐོས་
མ་ཐོག་ཏུ་མོས་པ་ལ་སོགས་པ་དེ་དག་རྫོགས་པའི་བྱང་ཆུབ་ཏུ་འགྱུར་
བ་ནི་ཡང་དག་པར་འགྲུབ་པ་ཞེས་དག་ལྡན་ལས་བཤད་ཅིང་། གསེར་
འཕྲེང་ལས། ཚེ་སྔ་མ་ལ་སྒྲུབ་པ་བྱས་ཀྱང་དྲག་ཏུ་མ་བྱས་པས་ད་ལྟ་མི་
དངང་བ་སོགས་ཀྱི་རྟོགས་པ་བཟང་པོ་མེད་པ་དང་། ཚེ་སྔ་མ་ལ་
སངས་རྒྱས་སམ་བྱམས་པ་ལྟ་བུ་ལ་བརྟེན་ནས་སྒྲུབ་པ་དྲག་ཏུ་བྱས་

པས་ད་ལྟ་མི་དངང་བ་སོགས་ཀྱི་རྟོགས་པ་བཟང་པོ་ཡོད་པའོ་ཞེས་
ཟེར་རོ། །ཞེས་སོ། །འཁོར་གསུམ་དུ་མི་རྟོག་པའི་སྦྱིན་སོགས་ཀྱི་ཆོས་
ཐམས་ཅད་ལ་དམིགས་ནས་ཡུམ་མི་འདོར་བའི་བརྩོན་འགྲུས་ཀྱིས་
འཛིན་པ་ནི་བཞི་པ་སྟེ། མདོར་གྲུ་ཞིག་པ་ཤིང་ལ་འཇུ་ན་རྒྱ་མཚོ་ལས་
ཐར་བའི་དཔེས་གསུངས་སོ། །
བཞི་པ་ལམ་ཤེས་བཟོད་བཞིའི་ཁྱད་པར་བཞི་ལས། ཐབས་ཤེས་
གཉིས་ཀྱི་སྟོབས་ཀྱིས་སྒྲུབ་པའི་རྟེན་ཆོས་ཉིད་ཀྱི་རིགས་ལ་བརྟེན་
པས་བར་མ་དོར་བྱང་ཆུབ་ལས་ཉམས་པར་མི་འགྱུར་བ་ནི་དང་པོར་
རྣམ་བཤད་གསུངས་ཤིང་། · གསེར་འཕྲེང་དུ་སྒྲུབ་པའི་རྟེན་
དབྱིངས་ཀྱི་རང་བཞིན་ཅན་གྱི་བྱང་སེམས་ཉིད་ལ་སྦྱར། དེའི་སྟོབས་
ཀྱིས་སྨོན་ལམ་ལ་སོགས་པའི་ཕ་རོལ་ཏུ་ཕྱིན་པ་བཅུ་རྫོགས་པའི་རྒྱུ་
ཚོགས་མཐའ་དག་ཚང་བ་ནི་གཉིས་པ་དང་། ཐབས་( ༣༦བ)ཤེས་
གཉིས་ཀྱིས་སྲིད་ཞིར་ལྟུང་བ་ལས་ཡོངས་སུ་བཟུང་བ་ནི་གསུམ་པ་སྟེ།
དེ་གཉིས་གྲུར་ཟགས་ལྷན་བྱས་པ་དང་སྐྱེས་བུ་རྒན་པོ་སྐྱེས་བུ་སྟོབས་
ལྡན་གཉིས་ལ་བརྟེན་པའི་དཔེས་གསུངས་སོ། །ཐབས་ཤེས་གཉིས་ཀྱི་
སྟོབས་ཀྱིས་ངོ་བོ་ཉིད་མེད་པར་རྟོགས་པས་བདེན་ཞེན་གྱི་རོ་མྱང་
མེད་ཅིང་དགེ་རྩ་བྱང་ཆུབ་ཏུ་བསྔོ་བར་བྱེད་པ་ནི་བཞི་པ་རོ་མྱང་
མེད་པའི་ཁྱད་པར་གྱི་མཚན་ཉིད་ཡིན་ནོ། །རྩ་ཚིག་འདིར་གཞི་ཤེས་
ཀྱི་ཁྱད་མཚན་མི་སྟོན་པ་ནི། གཞི་ཤེས་ཙམ་གྱི་ལྡོག་པ་ཉན་རང་ལ་
ཡོད་པས་དེའི་ཆ་ནས་ཁྱད་པར་འཆད་པ་མི་འཐད་ལ།  ྂགཉེན་པོ་
ཕྱོཊ་ཀྱི་གཞི་ཤེས་ལ་ལམ་ཤེས་ཀྱིས་ཁྱབ་པས་ལམ་ཤེས་ཀྱི་ཁྱད་མཚན་

བཤད་པ་ཉིད་ཀྱིས་གཞི་ཤེས་ཀྱི་ཁྱད་མཚན་དོན་གྱིས་བཤད་པ་ལ་
དགོངས་སོ། །རྣམ་མཁྱེན་སྦྱོར་བའི་ཁྱད་མཚན་བཤད་མི་དགོས་པར་
འགྱུར་ཏེ་དེ་དང་ལམ་ཤེས་སྦྱོར་བ་དོན་གཅིག་ཡིན་པའི་ཕྱིར་རོ་ཞེ་ན།
དེ་ལ་ནི་རྣམ་མཁྱེན་ཙམ་གྱི་ལྡོག་པ་ནས་ཀྱང་ཁྱད་ཡོད་པས་མི་
མཚུངས་སོ། །འོ་ན་སྦྱོར་ལམ་དང་སྒོམ་ལམ་གྱི་ཁྱད་པར་མི་འཆད་
པའི་རྒྱུ་མཚན་ཅི་ཞེ་ན། མཐོང་ལམ་དེ་སྦྱོར་ལམ་གྱི་འབྲས་བུ་དང་
སྒོམ་ལམ་གྱི་རྒྱུ་ཡིན་པས། མཐོང་ལམ་གྱི་ཁྱད་མཚན་བཤད་པས་དེ་
གཉིས་ཀྱི་ཁྱད་མཚན་ཡང་དོན་གྱིས་གོ་བར་འགྱུར་ཏེ། རྒྱུ་ལ་ཁྱད་པར་
མེད་ན་འབྲས་བུའི་ཁྱད་པར་རྒྱུ་མེད་དུ་འགྱུར་ཞིང༌། རྒྱུ་ལ་ཁྱད་པར་
ཡོད་ཀྱང་འབྲས་བུ་ལ་ཁྱད་པར་མེད་ན་རྒྱུའི་དེ་དོན་མེད་པར་འགྱུར་
བས་སོ། །ཞེས་( ༣༧ན) རེད་མདའ་བས་བཤད་པ་ལྟར་གསེར་འཕྲེང་
ལས་ཀྱང་གསུངས། རིན་ཆེན་བང་མཛོད་དུ་དེ་སློབ་དཔོན་གྱི་བཞེད་
པར་བྱས་ནས་སྐྱོན་སྤོང་ནི་སྔར་གྱི་དེས་ཤེས་ནུས། དེ་ལྟར་ཐེག་ཆེན་
གྱི་མཐོང་ལམ་ཉིད་བསམ་མི་ཁྱབ་ནས་རོ་མྱང་མེད་པའི་བར་གྱི་ཁྱད་
པར་རྣམས་ཀྱི་སྒོ་ནས་ཉན་རང་ལས་ཁྱད་ཞུགས་པར་དངོས་སུ་
བསྟན་པའི་ཤུགས་ལ། ཐེག་དམན་གྱི་ལམ་རྣམས་ནི་ཇི་སྐད་བཤད་
པའི་ཁྱད་པར་དང་བྲལ་བའི་བདག་ཉིད་དུ་གོ་ནུས་པས། འདིར་གང་
ལས་ཁྱད་པར་དུ་འཕགས་ཡུལ་དངོས་སུ་མ་བསྟན་ནོ། །དེས་ན་བསམ་
མི་ཁྱབ་པ་ལ་སོགས་པའི་ཁྱད་པར་བཅུ་དྲུག་ཆོས་ཅན། ཁྱད་མཚན་
ཡིན་ཏེ། ཐེག་ཆེན་གྱི་མཐོང་ལམ་རྣམས་ཉན་རང་གི་སྦྱོར་བ་ལས་ཁྱད་
པར་དུ་འཕགས་པར་མཚོན་བྱེད་ཡིན་པའི་ཕྱིར། ཇི་ལྟར་མཚོན་ཞེ་ན།

ཐེག་ཆེན་གྱི་མཐོང་ལམ་རྣམས་ཆོས་ཅན། ཉན་རང་ལས་ཁྱད་པར་དུ་
འཕགས་ཏེ། བསམ་མི་ཁྱབ་སོགས་ཁྱད་པར་བཅུ་དྲུག་ཅི་རིགས་ཀྱིས་
ཁྱད་པར་དུ་བྱས་པའི་ལམ་ཡིན་པའི་ཕྱིར་ཞེས་པའི་ཚུལ་གྱིས་སོ། །
དེས་བྱེད་མཚན་ལའང་འདྲ།
གཉིས་པ་བྱེད་མཚན་ནི། རྩ་བར། ཕན་དང་བདེ་དང་སྐྱོབ་པ་དང།།
ཞེས་སོགས་གསུངས་ཏེ། མཚན་གཞི་རིམ་པ་ལྟར་འགོད་ན། རྟེན་
སངས་རྒྱས་བྱང་སེམས་ཀྱིས་གཞི་ཤེས་སྦྱོར་བ་ལ་བརྟེན་ནས་གདུལ་
བྱ་རྣམས་ཐར་པའི་བདེ་བ་ལ་བགོད་པ་ནི་ཕན་པའི་བྱེད་པ་དང་། དེ་
ལ་བརྟེན་ནས་སྡུག་བསྔལ་དང་ཡིད་མི་བདེ་(༣༧བ) སོགས་ཀྱི་འཚེ་བ་
དང་བྲལ་བའི་ཚེ་འདིའི་བདེ་བ་ལ་བཀོད་ནས་མཐར་མྱང་འདས་སུ་
འཁྲིད་པར་མཛད་པ་ནི་བདེ་བའི་བྱེད་པ་དང་། འཁོར་བའི་སྡུག་
བསྔལ་ཐམས་ཅད་དང་བྲལ་ཞིང་སླར་མི་སྐྱེ་བའི་ལྷག་མེད་ཀྱི་མྱང་
འདས་ལ་འགོད་པ་ནི་སྐྱོབ་པའི་བྱེད་པ་སྟེ། གཞི་ཤེས་ཀྱི་བྱེད་མཚན་
གསུམ་མོ། །ལམ་ཤེས་ཀྱི་སྦྱོར་བ་ལ་བརྟེན་ནས་གདུལ་བྱ་རྣམས་བདེ་
བ་དམ་པའི་ཕར་ཕྱིན་ལ་འགོད་པ་སྐྱབས་ཀྱི་བྱེད་པ་དང་། དེ་ལ་
བརྟེན་ནས་སྟོང་ཉིད་བསྟན་པས་སྡུག་བསྔལ་གྱི་རྒྱུ་བདེན་ཞེན་བཟློག་
པ་གནས་ཀྱི་བྱེད་པ་དང་། དེ་ལ་བརྟེན་ནས་སྲིད་ཞི་དོན་དམ་པར་
བླང་དོར་མེད་པར་མཉམ་པ་ཉིད་དུ་རྟོགས་པ་ལ་འགོད་པ་དཔུང་
གཉེན་གྱི་བྱེད་པ་དང་། ། ་ལ་བརྟེན་ནས་སྔོན་ཕྱིའི་སྲིད་ཞིའི་མཐའ་
ལ་སྲིད་པའི་བརླན་དང་བྲལ་བ་མི་གནས་པའི་མྱང་འདས་སྟོན་པས་
རང་གཞན་གྱི་དོན་མངོན་མཐོ་ངེས་ལེགས་ཐོབ་པའི་རྟེན་གྱི་ངོ་བོ་

སྒྲུབ་པ་ནི་གླིང་གི་བྱེད་པ་དང་། དེ་ལ་བརྟེན་ནས་གཟུགས་སོགས་
དོན་དམ་པར་སྐྱེ་འགག་མེད་པར་བསྟན་པས་གདུལ་བྱ་རྣམས་ཐར་
པར་འདྲེན་པའི་གཞན་དོན་སྒྲུབ་པ་ནི་ཡོངས་འདྲེན་གྱི་བྱེད་པ་དང་།
དེ་ལ་བརྟེན་ནས་ཆོས་ཐམས་ཅད་ནམ་མཁའ་དང་འདྲ་བར་སྟོན་
ཞིང་རྩོལ་བ་མེད་པར་འཇུག་པས་སེམས་ཅན་གྱི་དོན་ལྷུན་གྱིས་གྲུབ་
པར་འཇུག་པ་ནི་ལྷུན་གྱིས་གྲུབ་པའི་བྱེད་པ་དང༌། དེ་ལ་བརྟེན་ནས་
ལམ་ཤེས་ཀྱི་རྣམ་པའི་ཆོས་སྟོན་པས་ཐེག་པ་གསུམ་གྱིས་ངེས་པར་
འབྱུང་བའི་འབྲས་བུ་ཡང་དག་པའི་མཐའ་དུས་མ་ཡིན་པར་མངོན་
དུ་མི་བྱེད་པ་ནི་ཐེག་གསུམ་གྱི་འབྲས་( ༣༨ན) བུ་མངོན་དུ་མི་བྱེད་པའི་
བྱེད་པ་སྟེ། ལམ་ཤེས་ཀྱི་བྱེད་མཚན་བདུན་ནོ། །རྣམ་མཁྱེན་སྦྱོར་བ་ལ་
བརྟེན་ནས་རྣམ་མཁྱེན་ཉིད་ཀྱིས་ཆོས་ཐམས་ཅད་གདུལ་བྱའི་བསམ་
པ་ཇི་ལྟ་བ་བཞིན་དུ་སྟོན་པ་ཉེ་བར་སྒྲུབ་པ་ནི་ཐ་མ་རྟེན་གྱི་བྱེད་པ་
སྟེ། རྣམ་མཁྱེན་སྦྱོར་བའི་བྱེད་མཚན་ཡིན་ནོ། །བཅུ་གཅིག་གི་དང་པོ་
དགུ་བརྒྱད་སྟོང་པར་མཉམ་དུ་མདོར་བསྟན་པ་ལ་བརྟེན་ནས་དང་
པོ་དགུ་གཞི་ཤེས་ཀྱི་བྱེད་པ་དང༌། ཐ་མ་གཉིས་ལམ་ཤེས་དང་རྣམ་
མཁྱེན་གྱི་བྱེད་པར་ཉི་སྣང་དང་རྒྱན་སྣང་དུ་གསུངས་ལ། ལེ་བརྒྱད་
མར་དང་པོ་གཉིས་བྱང་སེམས་དང་ལྷག་མ་དགུ་སངས་རྒྱས་ནས་ཀྱི་
བྱེད་པར་གསུངས་སོ། །འགྲེལ་ཆུང་འདིར་དེ་དག་དང་མི་མཐུན་པར་
འབྱུང་བ་ནི་གཞི་ཤེས་ཙམ་གྱི་ལྡོག་པ་ནས་དང་པོ་གསུམ་ལས་སྒྲུབ་མི་
ནུས་པར་དགོངས་ནས། དང་པོ་གསུམ་གཞི་ཤེས་ཀྱི་བྱེད་པ་དང་།
བར་པ་བདུན་ལམ་ཤེས་དང་། ཐ་མ་བ་གཅིག་རྣམ་མཁྱེན་སྦྱོར་བའི་

བྱེད་པར་བཤད་པ་གཙོ་ཆེ་ཆུང་གིས་ཡིན་ཞིང་། མཁྱེན་པ་གསུམ་ག་
ལ་བྱེད་པ་བཅུ་གཅིག་ཡོད་པས་འགལ་བ་མེད་དོ། །གླིང་གི་བྱེད་པ་ལ་
འགྲེལ་ཆུང་འདིར་གླིང་དུ་གྱུར་པ་དང་སྣང་བར་གྱུར་པ་སོ་སོར་
གསུངས་ཀྱང་། བརྒྱད་སྟོང་འགྲེལ་ཆེན་ལས་དེ་གཉིས་ག
ཏེ། དེ་ལ་སྣང་བའི་བྱེད་པ་དང་སེམས་ཅན་རྣམས་ཀྱི་སྒྲོན་མེ་འཛིན་
ཅིང་ཆོས་ཀྱི་འོད་འབྱིན་པའི་བྱེད་པ་དང་། དེད་དཔོན་དུ་གྱུར་པའི་
བྱེད་པ་གསུམ་དུ་ཕྱེ་ཞིང་། སྣང་བའི་བྱེད་(༣༨བ)པ་ལ་སྲེད་པ་ཟད་པ་
ལ་སོགས་པའི་ཡེ་ཤེས་ཀྱི་སྣང་བ་བཞི་གསུངས་སོ། །ཡེ་ཤེས་བཞི་ནི།
སྔོན་དང་ཕྱི་མཐའ་དོན་དམ་པར་མ་གྲུབ་པ་རྟོགས་པའི་སྦྱོར་མཐོང་
མ་དག་ས་བདུན་གྱི་སྒོམ་ལམ་དང་དག་སའི་ཡེ་ཤེས་ཏེ་བཞི་ལ་བྱེད་
དེ་སྦྱོར་ལམ་དུ་སྔོན་དང་ཕྱི་མཐའ་བདེན་མེད་སྒྱུ་མ་ལྟ་བུར་རྟོགས་
པས་མཐའ་དེ་གཉིས་ལ་སྲེད་པ་ཟད་པ་སྟེ་ཞི་བ་དང་། མཐོང་ལམ་དུ་
དེ་ལྟར་རྟོགས་པས་མཐའ་དེ་གཉིས་ལ་འདོད་ཆགས་དང་བྲལ་བ་
དང་། མ་དག་ས་བདུན་དུ་དེ་ལྟར་རྟོགས་པས་དེ་གཉིས་ལ་འགོག་པ་
དང་།མི་སློབ་པའི་མིང་གིས་བཏགས་པ་ས་བརྒྱད་པ་དང་དགུ་པ་
དང་ཁྱད་པར་གྱི་ལམ་ས་བཅུ་པར་དེ་ལྟར་རྟོགས་པས་ཡང་སྲིད་ལ་
དགའ་བའི་མྱང་འདས་ཅེས་བཤད་དེ། སྔོན་གྱི་མཐར་དང༌། ཕྱི་མའི་
མཐའ་ཡོངས་སུ་ཆད་པ་འདི་ནི་ཞི་བའོ། །གྱ་ནོམ་པའོ། །མྱང་འདས་སོ།
ཇི་ལྟ་བའོ། །ཡང་དག་པའོ། །འདི་ལྟར་སྲེད་པ་ཟད་པ་དང་འདོད་
ཆགས་དང་བྲལ་བ་དང་། འགོག་པ་དང་། མྱ་ངན་ལས་འདས་པ་སྟེ་
ཞེས་དང་། འགྲེལ་ཆེན་འདི་ནི་ཞི་བའོ་ཞེས་བྱ་བ་ལ་སོགས་པའི་

ལྔས་ནི་སྦྱོར་བ་དང་མཐོང་བ་དང་སྒོམ་པ་དང་མི་སློབ་པ་དང་ཁྱད་
པར་གྱི་ལམ་རྣམས་ལ་གོ་རིམ་བཞིན་དུ་ལམ་གྱི་བདེན་པ་ཡིན་པར་
བཤད་དོ། །ཞེས་སོ། །མདོ་ཚིག་གོང་མའི་ཇི་ལྟ་བ་དང་ཡང་དག་པ་
གཉིས་ཕྱི་མའི་མྱང་འདས་ལ་སྦྱར་དགོས་ལ། འདིའི་སྔོན་དང་ཕྱི་
མ ཐ འ ་ག ཉི ས ་སྲིད ་ཞིའི་མཐའ་ལ་བྱེད་པ་གསེར་འཕྲེང་ལྟར་ལ།
འགྲེལ་ཆེན་དུ་སྔོན་གྱི་མཐའ་ནི་རྒྱུའོ། །ཕྱི་མའི་མཐའ་ནི་འབྲས་བུའོ་
ཞེས་( ༣༩ན)ཀྱང་གསུངས་སོ། །དེ་ལྟར་ན་སྔོན་དང་ཕྱི་མཐའ་བདེན་
མེད་སྒྱུ་མ་ལྟ་བུར་རྟོགས་པའི་སྦྱོར་མཐོང་སོགས་བཞིའི་ཡེ་ཤེས་ཀྱི་
སྣང་བས་མ་རིག་པའི་མུན་པ་སེལ་བར་བྱེད་པ་ནི་སྣང་བའི་བྱེད་པ་
དང་། དེ་ལ་བརྟེན་ནས་ཕྱིན་དྲུག་བསྡུ་བཞི་དང་ལྡན་པའི་མདོ་སྡེ་མ་
ནོར་བར་བསྟན་ཏེ། དེ་ལ་སྦྱོར་བར་མཛད་པ་ནི། སྒྲོན་མེ་འཛིན་ཅིང་
འོད་འབྱིན་པའི་བྱེད་པ་དང་། དེ་ལ་བརྟེན་ནས་མཐར་ཐུག་
གཅིག་པའི་ལམ་སྟོན་པར་མཛད་པ་ནི་དེད་དཔོན་གྱི་བྱེད་པ་ཡིན་ནོ། །
སྣང་བའི་བྱེད་པ་གསུམ་གླིང་གི་བྱེད་པ་ཡིན་ཀྱང་། གླིང་གི་བྱེད་པ་
་ལོགས་སུ་སྨོས་པ་ནི་སྲེད་པ་ཟད་པ་ལ་སོགས་པ་སྔར་བཤད་པའི་
ཡེ་ཤེས་ཀྱི་སྣང་བ་བཞི་མི་ཤེས་པའི་མུན་པ་སེལ་བྱེད་གཙོ་བོ་ཡིན་པ་
ཤེས་པའི་ཆེད་དུ་ཡིན་ནོ། །ཡང་བཤད་ཚུལ་གཅིག་ལ་ཡེ་ཤེས་ཀྱི་སྣང་
བ་བཞི་ནི་མི་གནས་པའི་མྱང་འདས་ཀྱི་གླིང་ཐོབ་པར་བྱེད་པ་པོ་
དང་། དེས་མི་གནས་པའི་མྱང་འདས་ཀྱི་གླིང་དུ་འཁྲིད་པར་བྱེད་
པའང་ཡིན་པས། གླིང་ཐོབ་པར་བྱེད་པ་པོ་དང་། ཐོབ་པར་བྱེད་པ་བྱ་
བ་ལ་གླིང་གི་སྒྲ་འཇུག་པར་གསུངས་ལ། སྣང་བ་དང་བཅས་པའི་གླིང་

དང་ཆོས་མཐུན་པས་ཀྱང་སྣང་བ་ལ་གླིང་གི་བྱེད་པར་འཇོག་གོ །སྣང་
བ་ལ་གླིང་གི་སྒྲ་འཇུག་ཚུལ་ཇི་ལྟར་ཞེ་ན། གླིང་གི་སྐད་དོད་དྭི་བ་ཞེས་
པའི་ཝ་ཕྱིས་ན་དི་བ་སྣང་བ་ལ་འཇུག་པའི་ཕྱིར་རོ་ཞེས་ཤནྟི་པས་
བཤད་དོ། །བྱེད་མཚན་བཅུ་གཅིག་གི་ཐ་མ་ལ་བཤད་ཚུལ་(༣༩༠)མང་
སྟེ། རྔོག་ལོ་ལྟར་ན་འཇིག་རྟེན་དང་འཇིག་རྟེན་ལས་འདས་པའི་དགེ་
ལེགས་ཕུན་སུམ་ཚོགས་པའི་རྟེན་རྣམ་པ་ཐམས་ཅད་མཁྱེན་པ་ལ་
འགོད་པ་སྒྲུབ་པར་མཛད་པས་རྟེན་གྱི་བྱེད་པ་དང་། འབྲེལ་ཆོས་
ཐམས་ཅད་རྣམ་པ་ཐམས་ཅད་མཁྱེན་པ་ཉིད་ཀྱི་རྣམ་པ་རང་བཞིན་
གྱིས་སྐྱེ་བ་མེད་པ་སྟོན་པར་མཛད་པས་ན་བྱང་ཆུབ་སེམས་དཔའ་
འཇིག་རྟེན་གྱི་རྟེན་དུ་འགྱུར་བའོ་ཞེས་བཤད་ལ། གསེར་གླིང་པས་
རྣམ་པ་ཐམས་ཅད་མཁྱེན་པ་ཉིད་ཀྱི་ཆོས་སེམས་བསྐྱེད་སོགས་ཐམས་
ཅད་སྟོང་པའོ་ཞེས་དང༌། ཁ་ཅིག་གིས་རྣམ་མཁྱེན་མ་ཐོབ་པར་ཆོས་
འཁོར་བསྐོར་མི་ནུས་པས་རྣམ་མཁྱེན་གྱི་ཆོས་ནི་ཆོས་ཕུང་བརྒྱད་ཁྲི་
བཞི་སྟོང་ལ་བྱེད་དོ་ཞེས་འདོད། གསེར་འཕྲེང་དུ་ཆོས་ཐམས་ཅད་
རྣམ་མཁྱེན་གྱི་དབང་དུ་བྱས་པ་སྟེ་དེའི་ངང་ཚུལ་ལས་མི་འདའ་བར་
སྟོན་པ་ཉེ་བར་སྒྲུབ་པའི་དོན་ཀྱིས་ཐ་མ་སྟེ། ཞེས་གསུངས། དེ་བཞིན་
དུ་རྣམ་བཤད་དང་རྟོགས་དཀར་རྣམ་པ་ཐམས་ཅད་མཁྱེན་པ་ཉིད་
ཀྱིས་གདུལ་བྱའི་བསམ་པ་ཇི་ལྟ་བ་བཞིན་དུ་སྟོན་པ་ཉེ་བར་སྒྲུབ་པ་
ཞེས་བྱེད་ཚིག་སྦྱར་བ་སྔར་བཀོད་པ་བཞིན་ནོ། །དེ་ལྟར་ན་བྱེད་པའི་
རྣམ་པ་བཅུ་གཅིག་གིས་མཁྱེན་གསུམ་སྦྱོར་བའི་ལས་མཚོན་པར་བྱེད་
པ་ན་སྦྱོར་བའི་བྱེད་མཚན་དང༌། དེའི་རྫས་རྒྱུན་དུ་གྱུར་པའི་མཐར་

ཐུག་གི་བྱེད་པ་བཅུ་གཅིག་ནི་རྣམ་མཁྱེན་དངོས་ཀྱི་བྱེད་མཚན་ཡིན་
ནོ་ཞེས་ཤེས་པར་བྱའོ། །
བཞི་པ་ངོ་བོ་ཉིད་མཚན་ནི། རྩ་བར། ཉོན་མོངས་རྟགས་དང་
མཚན་མ་དང་། །ཞེས་སོགས་ཀྱི་གཞུང་གི་( ༤༠ན) དངོས་བསྟན་གྱི་ཉོན་
མོངས་ཀྱི་ངོ་བོས་དབེན་པའི་ངོ་བོ་ཉིད་ཀྱི་མཚན་ཉིད་དང་། དེ་
བཞིན་དུ་སྦྱར་ཏེ། ཉོན་མོངས་པའི་རྟགས་ཀྱིས་དབེན་པ་དང༌། ཉོན་
མོངས་པའི་མཚན་མས་དབེན་པ་དང༌། མི་མཐུན་ཕྱོགས་དང་གཉེན་
པོས་དབེན་པའི་ངོ་བོ་ཉིད་མཚན་ཏེ་གཞི་ཤེས་སྦྱོར་བའི་ངོ་བོ་ཉིད་
མཚན་བཞི་དང་། བྱ་དཀའ་བ་སྒྲུབ་པའི་ངོ་བོ་ཉིད་དང་། སངས་རྒྱས་
པར་ངེས་པ་སྒྲུབ་པའི་ངོ་བོ་ཉིད་དང་། ཆེད་དུ་བྱ་བསྒྲུབ་པའི་ངོ་བོ་
ཉིད་དང་། མ་དམིགས་པ་སྒྲུབ་པའི་ངོ་བོ་ཉིད་དང་། ། མངོན་ཞེན་
བཀག་པའི་ངོ་བོ་ཉིད་དང་། དམིགས་པའི་ངོ་བོ་ཉིད་མཚན་ཏེ་ལམ་
ཤེས་ཀྱི་སྦྱོར་བའི་ངོ་བོ་ཉིད་མཚན་ལྔ་དང༌། མི་མཐུན་པའི་ངོ་བོ་ཉིད་
དང་། ཐོགས་མེད་དུ་ཤེས་པའི་ངོ་བོ་ཉིད་ང་། གཞི་མེད་རྟོགས་པའི་ངོ་
བོ་ཉིད་དང་། འགྲོ་འོང་མེད་པ་རྟོགས་པའི་ངོ་བོ་ཉིད་དང་། སྐྱེ་བ་
མེད་པ་རྟོགས་པའི་ངོ་བོ་ཉིད་དང་། དེ་བཞིན་ཉིད་མ་དམིགས་པ་
རྟོགས་པའི་ངོ་བོ་ཉིད་མཚན་ཏེ་རྣམ་མཁྱེན་སྦྱོར་བའི་ངོ་བོ་ཉིད་
མཚན་བདུན་དང་བཅུ་དྲུག་གོ །མཚན་གཞི་ནི། གཞི་ཤེས་ཀྱི་དམིགས་
པ་བསྒོམ་སྟོབས་ཀྱིས་ཆགས་སོགས་མངོན་གྱུར་པ་ཅི་རིགས་ཉམས་
སྨད་པའི་འདིར་བསྟན་རྣལ་འབྱོར་ནི་དང་པོ་དང༌། དེའི་སྟོབས་ཀྱིས་
ཉོན་མོངས་པའི་འབྲས་བུ་སྒོ་གསུམ་གྱི་གནས་ངན་ལེན་ཅི་རིགས་

ཉམས་སྨད་པ་ནི་གཉིས་པ་དང་། དེའི་སྟོབས་ཀྱིས་ཉོན་མོངས་པའི་རྒྱུ་
གཙང་བདེ་རྟག་བདག་ཏུ་ཡིད་ལ་བྱེད་པ་( ༤༠བ)སོགས་ཕྲ་རྒྱས་ཅི་
རིགས་ཉམས་སྨད་པ་ནི་གསུམ་པ་དང༌། ཟིན་བྱེད་སྟོང་ཉིད་རྟོགས་
པའི་ཤེས་རབ་ཀྱི་སྟོབས་ཀྱིས་བླང་དོར་བདེན་ཞེན་ཅི་རིགས་ཉམས་
སྨད་པ་ནི་བཞི་པ་དང་། དོན་དམ་པར་གྲུབ་པ་རྡུལ་ཙམ་ཡང་མེད་
ཅིང་ཀུན་རྫོབ་སྒྱུ་མ་ལྟ་བུར་བླང་དོར་གྱི་རྣམ་གཞག་རིག་ནས་སེམས་
ཅན་གྱི་དོན་དུ་གོ་ཆ་བགོས་པ་ནི་ལྔ་པ་ཡིན་ནོ། །འདི་ལ་སྔ་རབས་པ་
དག་དོན་དམ་པར་མེད་ཀྱང་ཀུན་རྫོབ་ཏུ་མཐའ་ཡས་པའི་སེམས་
ཅན་མྱ་ངན་ལས་འདས་པར་གོ་གྱོན་པའི་སྦྱོར་བ་ཡིན་པས་དཀའ་
བའི་ངོ་བོ་ཉིད་ཡིན་ཞེས་བཤད། རྣམ་བཤད་དུའང་དོན་དམ་པར་
མེད་པའི་སེམས་ཅན་ཐ་སྙད་དུ་མཐའ་ཡས་པ་མྱ་ངན་ལས་བཟླ་བར་
དཀའ་བ་སྒྲུབ་པའི་སྦྱོར་བ་དང་ཞེས་པ་ལས་མི་གསལ་ཡང་། དོན་
དམ་དུ་མེད་ཚུལ་དང་ཀུན་རྫོབ་ཏུ་གྲུབ་ཚད་མ་ཤེས་ན་རྟག་ཆད་ཀྱི་
མཐར་ལྷུང་ཉེན་ཆེ་བས། བདེན་པ་གཉིས་གཅིག་གྲོགས་སུ་གཅིག་
འགྲོ་བའི་ཚུལ་ཤེས་ནས་རྒྱལ་སྲས་ཀྱི་སྤྱོད་པ་ལ་སློབ་པ་ནི་དཀའ་བའི་
ངོ་བོ་ཉིད་ཡིན་ཏེ། གསེར་འཕྲེང་ལས། དེ་ཡང་དོན་དམ་པར་སེམས་
ཅན་གྱི་དོན་དུ་གོ་ཆ་བགོས་པ་མེད་ལ། ཐ་སྙད་དུ་དེ་ཐམས་ཅད་མྱ་
ངན་ལས་བཟླ་བར་གོ་བགོས་པ་ནི་དཀའ་བ་སྟེ། ཞེས་སོ། །ལམ་ཤེས་ཀྱི་
དམིགས་པ་བསྒོམ་སྟོབས་ཀྱིས་ཉན་རང་དུ་མི་ལྷུང་བར་མཐའ་གཅིག་
ཏུ་ཐེག་ཆེན་ལ་གནས་པ་ནི་དྲུག་པ་དང༌། དེའི་སྟོབས་ཀྱིས་ཆེད་དུ་བྱ་
བ་ཆེན་པོ་གསུམ་སྒྲུབ་པ་ནི་བདུན་པ་དང་། དེའི་སྟོབས་ཀྱིས་བསྒོམ་

པའི་འཁོར་( ༤༡ན) གསུམ་མ་དམིགས་པར་རྟོགས་པ་ནི་བརྒྱད་པ་དང་།
དེའི་སྟོབས་ཀྱིས་ཆོས་ཀུན་ལ་མངོན་ཞེན་བཀག་པ་ནི་དགུ་པ་དང་།
གཞི་ལམ་གྱི་རྣམ་པ་དང་དེ་བཞིན་ཉིད་ལ་དམིཊ་པའི་འདིར་བསྟན་
རྣལ་འབྱོར་ནི་བཅུ་པར་གསེར་འཕྲེང་གསུངས་ཤིང༌། གཞི་ལམ་དང་
དེ་བཞིན་ཉིད་ཀྱི་རྣམ་པ་གསུམ་རིམ་བཞིན་མཁྱེན་གསུམ་ལ་སྦྱོར་
བར་འཕགས་པས་བཤད་དོ། །འཇིག་རྟེན་མངོན་ཞེན་ཅན་གྱི་སྒྲུབ་
པའི་འཛིན་པ་དང་མི་མཐུན་པར་གཟུགས་སོགས་བདེན་མེད་དུ་
རྟོགས་པ་ནི་བཅུ་གཅིག་པའོ།། །འདིའི་འཇིག་རྟེན་ཕྱི་རོལ་པ་ལ་བྱས་
ནས་དེའི་སྒྲུབ་པ་ཚངས་པ་རྟག་པ་ལ་སོགས་པར་སྟོན་པའི་བསྟན་
བཅོས་དང་མི་མཐུན་པར་བདག་མེད་པར་རྟོགས་པ་ཞེས་གསེར་གླིང་
པས་བཤད་ལ། བུདྡྷ་ཤྲཱིས་འཇིག་རྟེན་གྱི་སྒྲུབ་པའི་འཛིན་པ་ནི་གཟུང་
འཛིན་གྱི་མཚན་མར་སྤྱོད་པ་སྟེ། དེ་ལས་བཟློག་སྟེ་བསྟན་པས་སོ།
ཞེས་པ་ལྟར་རྣམ་བཤད་དང་གསེར་འཕྲེང་གསུངས་སོ། །གཟུགས་
སོགས་ཆོས་ཅན་ཇི་སྙེད་པ་ཐོགས་པ་མེད་པར་མཁྱེན་པ་ནི་བཅུ་
གཉིས་པ་དང་། ། དོན་དམ་པར་གཟུགས་འཛིན་གྱི་གཞིའམ་རྟེན་མེད་
པར་རྟོགས་པ་ནི་བཅུ་གསུམ་པ་དང༌། གཟུགས་སོགས་དོན་དམ་པར་
སྐྱེ་བ་མེད་པར་རྟོགས་པ་ནི་བཅོ་ལྔ་པ་ཡིན་ནོ། །གཞི་མེད་སོགས་
གསུམ་ལ་གྲགས་ཆར་འདི་ལ་མེད་པ་དང་འདིར་འགྲོ་བ་མེད་པ་དང་
འདི་ནས་སྐྱེ་བ་མེད་པ་ཞེས་བཤད། ཡིད་ཀྱི་མུན་སེལ་དུ་འགྲོ་བ་མེད་
པ་( ༤༡བ)ཆོས་ཉིད་འགྲོ་འོང་མེད་པ་རྟོགས་པ་ལ་སྦྱར་ཡང་། རྣམ་
བཤད་གསེར་འཕྲེང་ཉི་ཟེར་རྟོགས་དཀའ་བཞིར་གཟུགས་སོཊ་དོན་

དམ་པར་འགྲོ་འོང་མེད་པར་རྟོགས་པ་ཞེས་སྦྱར་བ་ལྟར་ལེགས་ཏེ། རྩ་
བར། ཐོགས་པ་མེད་དང་དེ། །གཞི་མེད་འགྲོ་མེད་སྐྱེ་མེད་དང་། །ཞེས་
པའི་དེ་སྒྲ་འདས་མ་ཐག་པའི་གཟུགསསོགས་ལ་བསྙེགས་དགོས་པའི་
ཕྱིར། དག་ལྡན་ལས། དེ་ཞེས་བྱ་བ་ནི་བསྟན་བཞིན་པའི་ཆོས་དེ་གཞི་
མེད་པ་དང་འགྲོ་བ་མེད་པ་དང་སྐྱེ་བ་མེད་པ་རྟོགས་པའོ། །ཞེས་སོ། །
དོན་དམ་པར་དངོས་པོ་དང་དངོས་པོ་མེད་པ་དང་། གཉིས་ཀ་དང་
གཉིས་མིན་གྱི་ཕུང་གསུམ་གྱི་ངོ་བོ་དེ་བཞིན་ཉིད་མ་དམིགས་པར་
རྟོགས་པ་ནི་བཅུ་དྲུག་པ་ཡིན་ལ། གསེར་འཕྲེང་དུ་འདི་ལ་དོན་དམ་
གྱི་ཁྱད་པར་མ་སྦྱར་ཡང་དོན་གྱིས་ཐོབ་པ་ལ་དགོངས་སོ། །འདིའི་
དངོས་པོ་ནི་གཟུགས་སོགས་དང་། དངོས་པོ་མེད་པ་ནི་དེ་བཞིན་ཉིད་
དང་། གཉིས་ཀ་ནི་དེ་གཉིས་ཀའི་ཆ་ལ་གནས་པ་དང་། གཉིས་མིན་ནི་
དེ་གང་རུང་མིན་པའོ་ཞེས་རིན་ཆེན་བང་མཛོད་དུ་བཤད་པ་ལྟར་རོ། །
དེ་ལྟར་ངོ་བོ་ཉིད་བཞི་དང་ལྔ་དང་བདུན་གྱི་སྒོ་ནས་སྦྱོར་བ་གསུམ་
གྱི་ངོ་བོ་འདི་ལྟ་བུའོ་ཞེས་གཏན་ལ་འབེབས་པ་ན། གཏན་ལ་ཕབ་བྱ་
དེ་མཚན་ཉིད་དོན་གཞན་མེད་ཀྱང་ཡོད་པ་ལྟར་བློས་སྣང་བ་ལ་
དགོངས་ནས་མཚོན་བྱེད་དོན་གཞན་ཡོད་པའི་མཚོན་བྱའམ་མཚན་
གཞི་ལྟ་བུར་མཚོན་པས་ན་མཚན་ཉིད་བཞི་པ་ངོ་བོ་ཉིད་ཀྱི་མཚན་
ཉིད་དུ་བཞེད་དོ། །ཞེས་གསེར་འཕྲེང་གསུངས་ལ། རྣམ་བཤད་དུའང་
ངོ་བོ་( ༤༢ན) ཉིད་བཅུ་དྲུག་གིས་ཚ་རེག་གིས་མེ་མཚོན་པའི་མཚན་
གཞི་ཇི་ལྟ་བ་བཞིན་དུ་ཐམས་ཅད་མཁྱེན་པ་ཉིད་གསུམ་གྱི་སྦྱོར་བ་
དག་ཤེས་ཁྱད་བྱེད་པ་གསུམ་གྱི་མཚན་ཉིད་དང་ལྡན་པའི་མཚོན་བྱ་

བཞིན་དུ་མཚོན་པས་ནའོ་ཞེས་འཆད་པ་རང་ལུགས་སུ་ཁས་ལེན
དགོས་སོ། །འོན་ཀྱང་ངོ་བོ་ཉིད་བཅུ་དྲུག་གིས་མཁྱེན་གསུམ་སྦྱོར་བ་
མཚན་ཉིད་དང་ལྡན་པ་བཞིན་དུ་མཚོན་ན། འདིས་མཁྱེན་གསུམ་
སྦྱོར་བ་མཚོན་བྱའི་ངོ་བོར་མཚོན་བྱེད་ཡིན་པས་བྱེད་མཚན་དུ་
འགྱུར་གྱི་ལས་མཚན་དུ་ཇི་ལྟར་འགྱུར། དེས་ན་འགྲེལ་བར་ངོ་བོ་ཉིད་
བཅུ་དྲུག་གིས་མཁྱེན་གསུམ་སྦྱོར་བ་རྣམས་མཚན་ཉིད་དང་ལྡན་པ་
བཞིན་དུ་མཚོན་པས་ཞེས་པའི་བྱེད་ཚིག་སྔ་མ་ནི་གཞུང་མ་དག་པ་
ཡིན་ནོ་ཞེས་རྣམ་བཤད་ཉིད་མའི་འོད་ཟེར་དུ་གསུངས་པ་ཡང
དཔྱད་རྒྱུ་ཡོད་དོ། །དེ་ལྟར་ན་ཤེས་མཚན་ཞེ་བརྒྱད་ཁྱད་མཚན་བཅུ་
དྲུག་ངོ་བོ་ཉིད་མཚན་བཅུ་དྲུག་སྟེ་སྦྱོར་བའི་མཚན་ཉིད་གོ་གཅིག་ནི་
སེམས་དཔས་བསྡུས་ལ། དེ་དག་གི་རྫས་རྒྱུན་མཐར་ཐུག་པ་རྣམས་ནི་
རྣམ་མཁྱེན་དངོས་ཀྱི་ངོ་བོ་ཉིད་ཡིན་ནོ། །གསུམ་པ་འཕྲོས་དོན་ནི།
གཡོ་བ་ལ་སོགས་ཤེས་བྱ་དང་། །ཞེས་པའི་སྐབས་སུ་མཐར་དཔྱད་པ་
ལ་དགག་བཞག་སྤོང་གསུམ་ལས། དང་པོ་ལ། ཁ་ཅིག །ལྟ་བ་བཞི་ཚན་
གསུམ་གྱི་དང་པོ་གྲངས་ཅན་ལ་བརྟེན་པའི་གཡོ་བའི་ལྟ་བ། གཉིས་པ་
གསུམ་རྒྱང་འཕེན་ལ་བརྟེན་པའི་འདུ་བའི་ལྟ་བ་ཡིན་ཟེར་ན། བདག་
དང་འཇིག་རྟེན་མཐའ་དང་ལྡན་པར་ལྟ་བ་དེ་གྲངས་ཅན་གྱི་ལྟ་བ་མ་
ཡིན་( ༤༢༠) པར་ཐལ། དེ་རྒྱང་འཕེན་ལ་བརྟེན་པའི་ཆད་ལྟ་ཡིན་པའི་
ཕྱིར། ཉི་ཟེར་ལས། མཐའ་དང་ལྡན་པ་ནི་སྐྱེ་བ་ཕྱི་མར་མི་འཇུག་པའོ་
ཞེས་དང་། རྟོགས་དཀའི་སྣང་བར། བདག་དང་འཇིག་རྟེན་དེ་དག་ཤི་
འཕོས་པའི་འོག་ཏུ་རྒྱུན་ཆད་པར་འདོད་པ་ནི་མཐའ་དང་ལྡན་པར་

ལྟ་བ་དང་ཞེས་གསུངས་པའི་ཕྱིར། ཁྱབ་སྟེ། འཇིག་རྟེན་མཐའ་ཡོད་ཀྱི་
དོན་ད་ལྟར་གྱི་ཕུང་པོ་འདི་ཕྱི་མར་མཚམས་མི་སྦྱོར་བར་རྒྱུན་ཆད་པ་
དང་། མཐའ་མེད་ཀྱི་དོན་ཕུང་པོ་འདིའི་རང་བཞིན་མི་འཇིག་པར་སྐྱེ་
བ་གཞན་དུ་འཇུག་པ་ལ་བྱས་ནས་གཉིས་ཀ་ལ་འཇིག་རྟེན་ཕ་རོལ་མི་
རུང་བའི་སྐྱོན་བརྗོད་མཛད་པའི་ཕྱིར་ཏེ། རྩ་ཤེས་ལས། གལ་ཏེ་འཇིག་
རྟེན་མཐའ་ཡོད་ན། །འཇིག་རྟེན་ཕ་རོལ་མེད་པར་འགྱུར། །གལ་ཏེ་
འཇིག་རྟེན་མཐའ་མེད་ན། །འཇིག་རྟེན་ཕ་རོལ་ཇི་ལྟར་འགྱུར། །ཞེས་
པའི་ཐལ་བ་འཕངས་ཚུལ་ཡོད་པའི་ཕྱིར། རྟོག་གེ་འབར་བ་ལས། གལ་
ཏེ་འཇིག་རྟེན་མཐའ་དང་ལྡན་པ་ཡིན་ན་ཕུང་པོ་སྔ་མ་ནི་འགག །
ཕུང་པོ་ཕྱི་མ་ནི་མི་འབྱུང་བས་རྒྱུན་ཆད་པ་ཡིན་པའི་ཕྱིར།འཇིག་
རྟེན་ཕ་རོལ་མེད་པར་འགྱུར་རོ་ཞེས་གསུངས་པའི་ཕྱིར། དེ་ལ་ཁོ་ན་
རེ། མཐའ་ལྡན་གྱི་དོན་དེ་ལྟར་བཤད་པ་མི་འཐད་པར་ཐལ། རྣམ་
བཤད་རིགས་པར། མཐའ་ནི་ཟད་དང་མཇུག་ཆ་དང་། །ཉེ་དང་
ཕྱོགས་དང་སྨད་པ་ལའོ། །ཞེས་པ་ལྟར་ཚེ་ཕྱི་མའི་ཕུང་པོའི་ཆ་ལ་ཚེ་
འདིའི་མཇུག་གི་ཆར་བྱས་ནས་ཚེ་འདིའི་རྣམ་ཤེས་ཕྱི་མར་འཇུག་པ་
མཐའ་ལྡན་གྱི་དོན་དུ་བ ཤད་(༤༣ན)དགོས་པའི་ཕྱིར། དེར་ཐལ། དེ་
ལྟར་གསེར་འཕྲེང་ལས་གསུངས་པའི་ཕྱིར་ན་མ་ཁྱབ། གསེར་འཕྲེང་
ལས། མཁས་པ་སྔ་མའི་བཞེད་པ་བཤད་པའི་རྣམ་གྲངས་ཙམ་བཀོད་
པ་ཡིན་གྱི། རང་ལུགས་རྣམ་བཤད་ལྟར་གནས་དགོས་པའི་ཕྱིར། རྣམ་
བཤད་ལས། མཐའ་དང་ལྡན་པ་སྐྱེ་བ་ཕྱི་མར་མི་འཇུག་པར་ལྟ་བ་
དང་། བཞི་གྲོངས་ཕན་ཆད་མི་འབྱུང་བར་ལྟ་བ་རྣམས་ནི་རྒྱང་འཕེན་

གྱི་ལྟ་བ་ཡིན་ལ། ཡུལ་ལ་དགག་པའི་རྣམ་པར་འཇུག་པས་འདུ་བའི་
ལྟ་བ་ཞེས་བྱའོ་ཞེས་གསུངས་པའི་ཕྱིར། རྣམ་བཤད་རིགས་པའི་དོན་
ཡང་ཡོད་དེ། མཐའི་སྒྲ་ཟད་པ་ལ་འཇུག་པ་འཁོར་བ་ལ་མཐའ་མེད་
ཅེས་པ་དང་། མཇུག་གི་ཆ་ལ་འཇུག་པ་ནི་སྡུག་བསྔལ་གྱིས་མངོན་
སུམ་དུ་བྱས། ། ཞེས་པ་དང་། ཉེ་བ་ལ་འཇུག་པ་ནི་རྒན་པའི་མཐར་
འཇུག་ཅེས་པ་དང་། ཕྱོགས་ལ་འཇུག་པ་ནི་མཐའ་དག་བྱམས་པས་
ཁྱབ་ཅེས་པ་དང་། སྨད་པ་ལ་འཇུག་པ་ནི་ཁམས་མཐའ་མ་དང་། འགྲོ་
བ་མཐའ་མ་ཞེས་པ་ལྟ་བུ་ཡིན་པའི་ཕྱིར། དེ་དག་ལས་འདིར་མཐའི་
སྒྲ་མཇུག་གི་ཆ་ལ་འཇུག་ཅིང༌། དེ་ཡང་ཚེ་འདིའི་ཕུང་པོའི་སྐད་ཅིག་
མཐའ་མ་ཡིན་གྱི། ཕྱི་མ་ལ་མི་འཇུག་པར་ཉི་ཟེར་ལས་བཤད་པ་ལྟར་
ཡིན་པའི་ཕྱིར། དེས་ན་འགྲེལ་ཆེན་དུ་བཞི་ཚན་དང་པོ་ལ་གྲངས་ཅན་
གྱི་ལྟ་བ་གཡོ་བ། གཉིས་པ་རྒྱང་འཕེན་གྱི་ལྟ་བ་འདུ་བ་ཞེས་གསུངས་
ནས་ལྷག་མ་ཡང་དེ་བཞིན་དུ་སྦྱར་བར་བྱའོ་ཞེས་གསུངས་པ་ནི་ཅི་
རིགས་པར་( ༤༣༠) སྦྱར་བའི་དོན་ཡིན་ཏེ། རྟོགས་དཀའི་སྣང་བར།
འགྲེལ་ཆེན་གྱི་དེ་ནི་ཅི་རིགས་པར་སྦྱར་བར་བྱ་ཞེས་པའི་དོན་ནོ་ཞེས་
སོ། །ཡང་ཁ་ཅིག །བདག་དང་འཇིག་རྟེན་མི་རྟག་པར་ལྟ་བའི་ལྟ་བ་དེ།
འདིར་བསྟན་བདག་དང་འཇིག་རྟེན་མི་རྟག་པར་ལྟ་བའི་ལྟ་བ་ཡིན་
ཟེར་ན། དེ་ཆོས་ཅན། བདག་དང་འཇིག་རྟེན་རྒྱུ་མེད་གློ་བུར་བར་
འཛིན་པའི་ལྟ་བ་ཡིན་པར་ཐལ། རྟགས་དེའི་ཕྱིར། ཁྱབ་སྟེ། རྟོགས་
དཀའི་སྣང་བ་ལས། དེ་བཞིན་དུ་རྒྱུ་མེད་པར་གསར་དུ་སྐྱེས་པར་ལྟ་
བ ་ནི ་མི ་རྟ ག ་པ ར ་ལྟ ་བ འི ་དོན་ཡིན་ཅིང་ཞེས་གསུང ས ་པ འི ་ཕྱི ར །

འདོད་མི་ནུས་ཏེ། བབདག་དང་འཇིག་རྟེན་མི་རྟག་པ་ཡིན་པའི་ཕྱིར།
ཁ་ཅིག །གཅེར་བུ་བས། བདག་དང་འཇིག་རྟེན་རྟག་མི་རྟག་གཉིས་
ཀར་ཁས་བླངས་པར་ཐལ། འདིར་བསྟན་རྟག་མི་རྟག་གཉིས་ཀར་ལྟ་
བའི་ལྟ་བ་དེ་གཅེར་བུ་བ་ལ་བརྟེན་པའི་བཀྲམ་པའི་ལྟ་བ་ཡིན་པའི་
ཕྱིར་ཟེར་ན་མ་ཁྱབ། རྟགས་གྲུབ་སྟེ། དེ་གཉིས་ཀྱི་རང་བཞིན་གདོད་
མ་ནས་ཡོད་པ་དང་གནས་སྐབས་གསར་དུ་སྐྱེས་པར་ལྟ་བས་དེ་ལྟར་
བཤད་པ་ཡིན་པའི་ཕྱིར། རྣམ་བཤད་ལས། རྟག་མི་རྟག་གཉིས་ཀར་ལྟ་
བ་རྣམས་ཀྱང་རང་བཞིན་རྟག་ལ་གནས་སྐབས་མི་རྟག་པར་ལྟ་བའོ་
ཞེས་གསུངས་པའི་ཕྱིར། ཁ་ཅིག །བདག་དང་འཇིག་རྟེན་རྟག་མི་རྟག །
གཉིས་མིན་དུ་ལྟ་བའི་འདིར་བསྟན་ལྟ་ངན་མེད་པར་ཐལ། བདག་
དང་འཇིག་རྟེན་རྟག་མི་རྟག་གཉིས་ཀ་མ་ཡིན་པའི་ཕྱིར་ཟེར་ན་མ་
ཁྱབ། འདོད་མི་ནུས་ཏེ། དེ་རྟག་མི་རྟག་གང་རུང་མིན་( ༤༤ན) པའི་
ཕུང་གསུམ་དུ་བདེན་པར་ལྟ་བ་ཡིན་པའི་ཕྱིར། རྟོགས་དཀའི་སྣང་བ་
ལས། གཉིས་ཀ་མིན་པའི་ཕུང་གསུམ་དུ་བདེན་པར་ལྟ་བ་ཞེས་
གསུངས་པའི་ཕྱིར། ཁ་ཅིག །དེ་བཞིན་གཤེགས་པ་གྲོངས་ཕན་ཆད་
འབྱུང་མི་འབྱུང་སོགས་སུ་ལྟ་བའི་དམིགས་ཡུལ་གྱི་དེ་བཞིན་གཤེགས་
པ་ལ་གྲོལ་བདག་གཅིག་དགོས་ཟེར། ཁ་ཅིག །དེ་ལ་དེ་བཞིན་གཤེགས་
པ་མ་ཡིན་པས་ཁྱབ་ཟེར། དང་པོ་ལ་དེ་བཞིན་གཤེགས་པ་གྲོངས་ཕན་
ཆད་དུ་མི་འབྱུང་བར་ལྟ་བ་དེ་ཆོས་ཅན། ཁྱོད་ཀྱི་དམིགས་ཡུལ་ལ་
གྲོལ་བདག་གཅིག་འཇོག་པར་ཐལ།དམ་བཅའ་འཐད་པའི་ཕྱིར།
འདོད་མི་ནུས་ཏེ། རྒྱང་འཕེན་གྱི་ལྟ་བ་ཡིན་པའི་ཕྱིར། ཁྱབ་སྟེ། རྒྱང་

འཕེན་གྱིས་གྲོལ་བདག་མི་འདོད་པའི་ཕྱིར། དེ་ལ་ཁོ་ན་རེ། འདིའི་
དམིགས་ཡུལ་འཇོག་རྒྱུ་མེད་པར་ཐལ། དེ་ལ་དེ་བཞིན་གཤེགས་པ་མི་
འཇོག་པ་གང་ཞིག །གྲོལ་བའི་བདག་མི་འཇོག་པའི་ཕྱིར་ན་མ་ཁྱབ།
འཇིག་རྟེན་ན་དེ་བཞིན་གཤེགས་པའམ། དགྲ་བཅོམ་པར་གྲགས་པའི་
བདག་གམ་སེམས་ཅན་ཞིག་འཇོག་དགོས་པའི་ཕྱིར། གསེར་འཕྲེང་
ལས། དེ་བཞིན་གཤེགས་པ་ནི་རྒྱན་སྣང་དུ་ཡང་དག་པ་མ་ཡིན་པའི་
ཀུན་རྫོབ་ཏུ་ཡོད་པའི་བདག་གི་རང་བཞིན་གྱི་དེ་བཞིན་གཤེགས་པ་
ལ་རྣམ་པ་འགའ་ཞིག་ལྟར་གནས་ཐོབ་པ་མ་ཡིན་ནོ། །ཞེས་འབྱུང་
ཞིང་། གནོད་འཇོམས་ཆུང་བར་ཡང་། བདག་གི་རང་བཞིན་ལ་བཤད་
པས་བདག་གི་ངོ་བོ་སེམས་( ༤༤༠) ཅན་ལ་བྱ་ཡི། གྲོལ་བའི་བདག་ལ་
བྱས་ན་རྒྱང་འཕེན་ལ་མི་འགྲིག་གོ་ཞེས་གསུངས་པའི་ཕྱིར། གཉིས་པ་
དེ་བཞིན་གཤེགས་པ་གྲོངས་ཕན་ཆད་འབྱུང་བ་དང་མི་འབྱུང་བ་
དང་གཉིས་ཀར་ལྟ་བ་གསུམ་གྱི་དམིགས་ཡུལ་དུ་གྱུར་པའི་དེ་བཞིན་
གཤེགས་པ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། རྟོག་གེ་
འབར་བ་ལས། གལ་ཏེ་དེ་བཞིན་གཤེགས་པ་གྲོངས་ཕན་ཆད་དུ་
འབྱུང་ངོ་ཞེས་བརྗོད་ན་ནི་ལས་དང་ཉོན་མོངས་པའི་དབང་དུ་གྱུར་
པའི་ཕྱིར། སོ་སོ་སྐྱེ་བོ་དང་འདྲ་བ་ཉིད་དུ་འགྱུར་རོ་ཞེས་དང་། བསྡུས་
དོན་ལས། གྲོལ་བདག་ལེགས་ལྡན་སངས་རྒྱས་ཉིད་ལ་གསུངས་ཞེས་
གསུངས་པའི་ཕྱིར།
གཉིས་པ་རང་ལུགས་བཞག་པ་ལ། མཚན་ཉིད། དབྱེ་བ། མཚན་
གཞི། སོ་སོའི་རང་བཞིན་ནོ། །དང་པོ་ནི། ལྟ་བ་དེས་ཀུན་ནས་

བསླངས་པའི་ཕྱི་རོལ་བའི་དྲི་བ་ལ་དེ་བཞིན་གཤེགས་པས་ལུང་དུ་མ་
བསྟན་པའི་ཆ་ནས་བཞག་པའི་ཤེས་རབ་ཉོན་མོངས་ཅན་དེ། འདིར་
བསྟན་ལུང་མ་བསྟན་གྱི་ལྟ་བའི་མཚན་ཉིད། སྒྲ་བཤད་ཀྱང་དེས་ཤེས་
ཏེ། རྣམ་བཤད་ལས། དེ་ཐམས་ཅད་ཁྱད་གཞི་གང་ཟག་གི་བདག་ལ་
བརྩམས་ནས་དྲི་བ་ཡིན་ལ། ཁྱད་གཞི་བཀག་ན་གང་ཟག་གི་བདག་
མེད་སྟོན་པའི་སྣོད་དུ་མི་རུང་ཞིང་ཁྱད་གཞི་མེད་པའི་ཁྱད་ཆོས་མི་
འཐད་པས་དྲི་བ་དེའི་ལན་ལུང་དུ་མ་བསྟན་པས་ལུང་མ་བསྟན་གྱི་ལྟ་
བ་བཅུ་བཞི་ཞེས་བྱ་ལ་ཞེས་གསུངས་པ་ལྟར་རོ། །གཉིས་པ་ནི་དེ་ལ་
དབྱེ་ན་དེར་( ༤༥ན) གྱུར་པའི་བདག་དང་འཇིག་རྟེན་རྟག་པ་དང་མི་
རྟག་པ་དང་གཉིས་ཀ་དང་གཉིས་པོ་གང་རུང་མིན་པའི་བདེན་གྲུབ་
ཏུ་ལྟ་བ་སྟེ་སྔོན་མཐའ་ལ་བརྟེན་པ་བཞི་དང་། བདག་དང་འཇིག་
རྟེན་མཐའ་ལྡན་དུ་ལྟ་བ་དང་། མཐའ་དང་མི་ལྡན་པར་ལྟ་བ་དང་།
མཐའ་དང་ལྡན་མི་ལྡན་གཉིས་ཀ་དང་།མཐའ་དང་ལྡན་མི་ལྡན་
གཉིས་པོ་གང་རུང་མིན་པའི་རྫས་ཡོད་དུ་ལྟ་བ་སྟེ་ཕྱི་མཐའ་ལ་བརྟེན་
པ་བཞི་དང་། དེ་བཞིན་གཤེགས་པ་གྲོངས་ཕན་ཆད་འབྱུང་བ་དང་མི་
འབྱུང་བ་དང་འབྱུང་མི་འབྱུང་གཉིས་ཀ་དང་འབྱུང་མི་འབྱུང་གཉིས་
པོ་གང་རུང་མིན་པའི་རྫས་ཡོད་དུ་ལྟ་བ་སྟེ་མྱང་འདས་ཀྱི་མཐའ་ལ་
བརྟེན་པ་བཞི་དང་། ལུས་སྲོག་གཅིག་ཏུ་ལྟ་བ་དང་ཐ་དད་དུ་ལྟ་བ་སྟེ་
ལུས་སྲོག་ལ་བརྟེན་པ་གཉིས་ཏེ་བཅུ་བཞིའོ། །དེ་ལ་བདག་ནི་གང་
ཟག་གི་བདག་དང་། འཇིག་རྟེན་ནི་དེའི་གདགས་གཞིའི་ཕུང་པོ་ལྔ་
ཡིན་ཞིང་། ལུས་ནི་དབང་པོ་དང་བཅས་པའི་སྐྱེས་བུའི་ལུས་ཡིན་ལ་

སྲོག་ནི་བདག་གི་རྣམ་གྲངས་སུ་བཤད་དོ། །གསུམ་པ་མཚན་གཞི་ནི།
བཞི་ཚན་དང་པོ་ལ། དེ་ལྟ་བུའི་བདག་དང་འཇིག་རྟེན་དེ་ཉིད་རྒྱུ་
དང་རྒྱུ་མེད་གང་ལས་ཀྱང་སྐྱེས་པ་མིན་པར་གདོད་མ་ནས་གྲུབ་པའི་
རང་བཞིན་དུ་ཡོད་པར་ལྟ་བ་ནི་རྟག་པར་ལྟ་བ་དང་། དེ་རྒྱུ་མེད་གློ་
བུར་དུ་གྲུབ་པར་ལྟ་བ་ནི་མི་རྟག་པར་ལྟ་བ་དང༌། བདག་དང་འཇིག་
རྟེན་དེ་གཉིས་ཀྱི་རང་བཞིན་གདོད་མ་ནས་ཡོད་པ་དང་། གནས་
སྐབས་གསར་དུ་སྐྱེས་པར་ལྟ་བ་ནི་རྟག་( ༤༥བ) མི་རྟག་གཉིས་ཀར་ལྟ་
བ་དང། དེ་རྟག་མི་རྟག་གང་ཡང་མིན་པའི་བརྗོད་མེད་ཀྱི་རྫས་ཡོད་
དུ་ལྟ་བ་ནི་རྟག་མི་རྟག་གཉིས་མིན་དུ་ལྟ་བ་ཡིན་པའི་ཕྱིར། བཞི་ཚན་
གཉིས་པ་ལ་བདག་དང་འཇིག་རྟེན་དེ་ཉིད་ཤི་འཕོས་པའི་འོག་ཏུ་
རྒྱུན་ཆད་པར་ལྟ་བ་ནི་མཐའ་ལྡན་དུ་ལྟ་བ་དང་། བདག་དང་འཇིག་
རྟེན་དེ་ཉིད་རང་བཞིན་མ་འགྱུར་བར་ཕྱི་མའི་གནས་སྐབས་སུ་ཡོད་
པར་ལྟ་བ་ནི་མཐའ་དང་མི་ལྡན་པར་ལྟ་བ་དང༌། བདག་དང་འཇིག་
རྟེན་དེ་ཉིད་རང་བཞིན་ཕྱི་མར་འཇུག་ཅིང་གནས་སྐབས་མི་འཇུག་
པར་ལྟ་བ་ནི་མཐའ་དང་ལྡན་མི་ལྡན་གཉིས་ཀར་ལྟ་བ་དང་། བདག་
དང་འཇིག་རྟེན་དེ་ཉིད་དེ་གཉིས་གང་ཡང་མིན་པའི་བརྗོད་
རྫས་སུ་ཡོད་པར་ལྟ་བ་ནི་མཐའ་དང་ལྡན་མི་ལྡན་གཉིས་ཀ་མིན་པར་
ལྟ་བ་ཡིན་པའི་ཕྱིར། བཞི་ཚན་གསུམ་པ་ལ་དེ་བཞིན་གཤེགས་པའམ་
འཇིག་རྟེན་ན་དགྲ་བཅོམ་པར་གྲགས་པ་རྣམས་ཤི་བའི་འོག་ཏུ་ཡང་
བདག་མངོན་པར་མི་གསལ་བའི་ཚུལ་དུ་གནས་པར་ལྟ་བ་ནི་དདེ་
བཞིན་གཤེགས་པ་གྲོངས་ཕན་ཆད་དུ་འབྱུང་བར་ལྟ་བ་དང་། འཇིག་

རྟེན་ན་གྲོལ་བ་ཐོབ་པར་གྲགས་པ་རྣམས་ཚེ་འཕོས་པའི་འོག་ཏུ་རྒྱུན་
ཆད་པར་ལྟ་བ་ནི་གྲོངས་ཕན་ཆད་མི་འབྱུང་བར་ལྟ་བ་དང་། དེ་
བཞིན་གཤེགས་པའ མ་དེ་བཞིན་གཤེགས་པར་གྲགས་པ་དེ་ནི་རང་
བཞིན་ཕྱི་མར་འཇུག་ཅིང་གནས་སྐབས་རྒྱུན་ཆད་པར་ལྟ་བ་ནི་
གྲོངས་ཕན་ཆད་འབྱུང་མི་འབྱུང་གཉིས་ཀར་ལྟ་བ་དང༌། དེ་བཞིན་
གཤེགས་པར་གྲགས་པ་དེ་ཉིད་( ༤༦ན) འབྱུང་མི་འབྱུང་གི་མཐའ་དེ་
གཉིས་གང་དུ་ཡང་བརྗོད་མེད་ཀྱི་རྫས་ཡོད་དུ་ལྟ་བ་ནི་གྲོངས་ཕན་
ཆད་འབྱུང་མི་འབྱུང་གཉིས་ཀ་མིན་པར་ལྟ་བ་ཡིན་པའི་ཕྱིར། བདག་
གཟུགས་ཅན་དུ་འདོད་པའི་བྱེ་བྲག་པའི་ལྟ་བ་ནི་ལུས་སྲོག་རྫས་
གཅིག་ཏུ་ལྟ་བ་དང་། བདག་ལུས་ལས་དོན་གཞན་པའི་ཤེས་པར་
འཛིན་པའི་གྲངས་ཅན་གྱི་ལྟ་བ་ནི་ལུས་སྲོག་ཐ་དད་དུ་འཛིན་པའི་ལྟ་
བར་སའི་དངོས་གཞིར་བཤད་ཅིང༌། དེ་ལྟར་དུ་རྣམ་བཤད་དང་
རྟོགས་དཀའི་སྣང་བར་ཡང་གསུངས་པའི་ཕྱིར། འོན་ཀྱང་བྱེ་བྲག་
པས་བདག་ལུས་དབང་བློ་གསུམ་ལས་དོན་གཞན་དུ་གྱུར་པའི་རྫས་
སུ་འདོད་པར་གྲུབ་མཐར་བཤད་པས་དཔྱད་པར་བྱ་བ་ཅུང་ཞིག་
ཡོད་དོ། །བཞི་པ་རྟེན་གྱི་གང་ཟག་གཡོ་བ་ལ་སོགས་པའི་མིང་གིས་
འདོགས་པའི་རྒྱུ་མཚན་དེ་ལྟ་བ་བཅུ་བཞིར་འདུས་པའི་ཚུལ་ལོ། །དང་
པོ་ནི། བདག་དང་འཇིག་རྟེན་རྟག་པར་ལྟ་བ་དང་། དེ་མཐའ་དང་
ལྡན་པར་ལྟ་བ་དང་། དེ་བཞིན་གཤེགས་པ་གྲོངས་ཕན་ཆད་དུ་འབྱུང་
བར་ལྟ་བ་གསུམ་ཆོས་ཅན། ཁྱོད་གྲངས་ཅན་ལ་བརྟེན་པའི་ལྟ་བར་
འཇོག་ཚུལ་ཡོད་དེ། གྲངས་ཅན་པས་ཚེ་སྔ་མའི་བདག་འདི་ན་ཡོད་པ་

དང་འདིའི་བདག་ཚེ་སྔ་མ་ན་ཡོད་པར་འདོད་པས་དེ་ལྟར་བཞག་
པའི་ཕྱིར། བདག་དང་འཇིག་རྟེན་མི་རྟག་པ་དང་། མཐའ་དང་མི་
ལྡན་པ་དང་། དེ་བཞིན་གཤེགས་པ་གྲོངས་ཕན་ཆད་དུ་མི་འབྱུང་བར་
རྒྱང་འཕེན་ལ་བརྟེན་པའི་(༤༦བ) ལྟ་བ་གསུམ་ཆོས་ཅན།
འཇོག་ཚུལ་ཡོད་དེ། རྒྱང་འཕེན་པས་ཚེ་སྔ་ཕྱིའི་འབྲེལ་བ་མི་འདོད་
པས་དེ་ལྟར་བཞག་པའི་ཕྱིར། བདག་དང་འཇིག་རྟེན་རྟག་མི་རྟག་
གཉིས་ཀ་དང་། དེ་མཐའ་དང་ལྡན་མི་ལྡན་གཉིས་ཀ་དང་། དེ་བཞིན་
གཤེགས་པ་གྲོངས་ཕན་ཆད་དུ་འབྱུང་མི་འབྱུང་གཉིས་ཀར་ལྟ་བ་
གསུམ་ཆོས་ཅན། གཅེར་བུ་བ་ལ་བརྟེན་པའི་ལྟ་བར་འཇོག་ཚུལ་ཡོད་
དེ། གཅེར་བུ་བས་ཤེས་བྱ་ཐམས་ཅད་རང་བཞིན་རྟག་ལ་གནས་
སྐབས་མི་རྟག་པར་ཁས་ལེན་པས་དེ་ལྟར་བཞག་པའི་ཕྱིར། བདག་
དང་འཇིག་རྟེན་རྟག་མི་རྟག་གཉིས་མིན་དུ་ལྟ་བ་སོགས་གསུམ་ཆོས་
ཅན། ཁྱོད་གནས་མ་བུ་བ་ལ་བརྟེན་པའི་ལྟ་བར་འཇོག་ཚུལ་ཡོད་དེ།
གནས་མ་བུ་པས་བརྗོད་མེད་ཀྱི་བདག་ཁས་ལེན་པ་དང་ཚུལ་
མཚུངས་པས་དེ་ལྟར་བཞག་པའི་ཕྱིར། ལྟ་བ་ཐ་མ་གཉིས་ཆོས་ཅན།
ཁྱོད་ལ་རིམ་བཞིན་བྱེ་བྲག་པ་དང་གྲངས་ཅན་པའི་ལྟ་བར་བཞག་སྟེ།
བྱེ་བྲག་པ་དང་གྲངས་ཅན་པས་རིམ་བཞིན་བདག་གཟུགས་ཅན་དང་
བདག་ཤེས་པར་ཁས་ལེན་པའི་ཕྱིར། ལྟ་བ་བཅུ་བཞིའི་བཞི་ཚན་དང་
པོ་ཆོས་ཅན། སྔོན་གྱི་མཐའ་ལ་བརྟེན་པ་ཡིན་ཏེ། སྐྱེ་བ་སྔ་མའི་ཆ་ལ་
རྟག་ཆད་ཅི་རིགས་སུ་རྟོག་པའི་ཕྱིར། བཞི་ཚན་གཉིས་པ་ཆོས་ཅན།
ཕྱི་མའི་མཐའ་ལ་བརྟེན་པ་ཡིན་ཏེ། ཚེ་ཕྱི་མའི་ཆ་ལ་དམིགས་ནས་

རྟག་ཆད་ཅི་རིགས་སུ་རྟོག་པའི་ཕྱིར། བཞི་ཚན་གསུམ་པ་ཆོས་ཅན།
མྱང་འདས་ཀྱི་མཐའ་ལ་བརྟེན་པ་ཞེས་བྱ་སྟེ། གྲོལ་བའི་བདག་གམ་ཤི་
བ འི ་ག ན ས ་( ༤༧ན) སྐ བ ས ་ཀྱི་བདག་ལ་ལོག ་པ ར ་རྟོ ག ་པ འི ་ཕྱི ར །
གཉིས་པ་ནི་གྲངས་ཅན་ལ་བརྟེན་པའི་ལྟ་བ་གསུམ་བཤད་མ་ཐག་པ་
ཆོས་ཅན། ཁྱོད་ལ་གཡོ་བའི་ལྟ་བ་ཞེས་བྱ་སྟེ། སྔ་མའི་བདག་ཕུང་
འདིར་གཡོ་ཞིང་འདིའི་བདག་ཕུང་ཕྱི་མར་འཕོ་བ་སོགས་སྒྲུབ་པའི་
རྒྱང་འཕེན་ལ་བརྟེན་པའི་ལྟ་བ་གསུམ་རྣམ་པས་འཇུག་པའི་ཕྱིར།
ཆོས་ཅན། འདུ་བའི་ལྟ་བ་ཞེས་བྱ་སྟེ། བདེ་སྡུག་ཐམས་ཅད་ཚེ་འདི་
ཉིད་ལ་འདུ་བ་སྟེ་རྫོགས་པ་ལས་ཕྱི་མར་མི་འགྲོ་བར་དགག་པའི་རྣམ་
པས་འཇུག་པའི་ཕྱིར། གཅེར་བུ་བ་ལ་བརྟེན་པའི་ལྟ་བ་གསུམ་ཆོས་
ཅན། ཁྱོད་ལ་བཀྲམ་པའི་ལྟ་བ་ཞེས་བྱ་སྟེ། སོར་མོ་དང་ཁུ་ཚུར་ལྟར་
རང་བཞིན་ནམ་ཡང་འགྱུར་བ་མེད་ལ་གནས་སྐབས་མི་རྟག་པ་སོཊ་
་པའི་དགག་སྒྲུབ་ཆ་མཉམ་པར་འཇུག་པའི་ཕྱིར། གནས་མ་
བུ་པ་ལ་བརྟེན་པའི་ལྟ་བ་གསུམ་ཆོས་ཅན། ། ཁྱོད་ལ་བཙུམ་པའི་ལྟ་བ་
ཞེས་བྱ་སྟེ། བདག་ཕུང་རྟག་མི་རྟག་སོགས་གང་དུ་ཡང་བརྗོད་མེད་དུ་
འཛིན་པས་དགག་སྒྲུབ་གཉིས་ཀ་འགོག་པའི་ཕྱིར། ལྟ་བ་བཅུ་བཞི་པོ་
ཡུལ་ལ་འཇུག་ཚུལ་གྱིས་གཡོ་བའི་ལྟ་བ་དང༌། འདུ་བའི་ལྟ་བ་གཉིས་
སུ་འདུ་སྟེ། བཀྲམ་པའི་ལྟ་བ་དང་ལུས་སྲོག་གཅིག་ཏུ་ལྟ་བ་གཉིས་
གཡོ་བའི་ལྟ་བ་དང་། བཙུམ་པའི་ལྟ་བ་དང་ལུས་སྲོག་ཐ་དད་དུ་ལྟ་བ་
གཉིས་འདུ་བའི་ལྟ་བར་འདུ་བའི་ཕྱིར། གསུམ་པ་ནི། ལྟ་བ་དྲུག་ཅུ་རྩ་
གཉིས་བཅུ་བཞིར་འདུ་བའི་(༤༧བ)རྒྱུ་མཚན་ཡོད་དེ། དྲི་བའི་དོན་ལ་

བདག་གི་ངོ་བོ་དང་ཁྱད་ཆོས་གཉིས་ལས། དང་པོ་ལ། ། དོགས་པ་
གཅོད་པའི་དབང་དུ་བྱས་ནས་ལུས་སྲོག་ལ་བརྟེན་པ་གཉིས་དང་།
གཉིས་པ་ལ་ཀུན་ཉོན་གྱི་སྔོན་མཐའ་དང་ཕྱི་མཐའ་ལ་དོགས་པ་
གཅོད་པའི་དབང་དུ་བྱས་ནས་སྔོན་དང་ཕྱི་མཐར་བརྟེན་པའི་ལྟ་བ་
བཞི་ཚན་གཉིས་དང་། རྣམ་བྱང་གི་ཕྱི་མཐའ་དོགས་པ་གཅོད་པའི་
དབང་དུ་བྱས་ནས་མྱང་འདས་ཀྱི་མཐའ་ལ་བརྟེན་པའི་ལྟ་བ་བཞི་
གསུངས་པའི་ཕྱིར། རྣམ་བྱང་གི་སྔོན་མཐའ་ལ་དོགས་གཅོད་མཛད་
མི་དགོས་ཏེ། ཀུན་ཉོན་གྱི་ཕྱི་མཐའ་ལ་དོགས་པ་བཅད་པས་དེ་རྟོགས་
ནུས་པ་ལ་དགོངས་པའི་ཕྱིར།། །།
༈ གསུམ་པ་རྩོད་སྤོང་ལ། ཁོ་ན་རེ། འདིར་བསྟན་བཙུམ་པའི་ལྟ་
བ་གསུམ་གནས་མ་བུ་བའི་ལྟ་བ་ཡིན་པར་ཐལ། དེ་གནས་མ་བུ་བ་ལ་
བརྟེན་པའི་ལྟ་བ་ཡིན་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། ཕྱི་
རོལ་པའི་ལྟ་བ་ཡིན་པའི་ཕྱིར། རྣམ་བཤད་ལས། ཕྱི་རོལ་པའི་དྲང་
སྲོང་འགའ་ཞིག་གིས་ལྟ་བ་ངན་པ་དྲུག་ཅུ་རྩ་གཉིས་དོན་ཚན་བཅུ་
བཞིར་བསྡུས་ནས་སྟོན་པ་ལ་ཞུས་པ་ཡིན་ལ་ཞེས་གསུངས་པའི་ཕྱིར།
བྱས་པ་ལ་ཁོ་ན་རེ། དེ་མི་འཐད་པར་ཐལ། འཕགས་པའི་རྒྱུད་ལ་གཡོ་
བ་ལ་སོགས་པའི་ལྟ་བ་ཡོད་པའི་ཕྱིར། དེར་ཐལ། དེའི་རྒྱུད་ལ་གཡོ་བ་
ལ་སོགས་པའི་སེམས་ཡོད་པའི་ཕྱིར་ན་མ་ཁྱབ། རྟགས་གྲུབ་སྟེ། གཡོ་
བ་ལ་སོགས་ཞེས་བྱ་དང་། །ཞེས་པའི་ཐད་ཀྱི་མདོར། དེ་བཞིན་
གཤེགས་པ་( ༤༨ན)ཡུམ་འདི་ལ་བརྟེན་ནས་གང་ཟག་ཕ་རོལ་དང་
སེམས་ཅན་ཕ་རོལ་རྣམས་ཀྱི་སེམས་གཡོ་བ་དང་འདུ་བ་དང་བཀྲམ་

པ་དང་བཙུམ་པ་དེ་དག་ཀྱང་འདི་ལྟར་མཁྱེན་ཏེ་ཞེས་གསུངས་པའི་
ཕྱིར། ཁྱབ་སྟེ། འདིས་སེམས་ཅན་དང་གང་ཟག་གཉིས་རིམ་བཞིན་སྐྱེ་
འཕགས་ལ་བྱེད་དགོས་པའི་ཕྱིར། གསེར་འཕྲེང་ལས། འདི་ནས་བཅུ་
བཞི་པའི་བར་ལ་སེམས་ཅན་དང་གང་ཟག་གཉིས་གཉིས་གསུངས་པ་
ནི། དེ་འཇིག་རྟེན་པ་དང་འཇིག་རྟེན་ལས་འདས་པའི་དབྱེ་བ་ཡིན་ནོ་
ཞེས་གསུངས་པའི་ཕྱིར། གཞན་ཡང་། འཕགས་པའི་རྒྱུད་ལ་གཡོ་བ་ལ་
སོགས་པའི་སེམས་ཡོད་པར་ཐལ། དོན་དམ་དུ་གྲུབ་པར་འཛིན་པ་ལྟ་
བུའི་སྒྲུབ་པའི་རྣམ་པར་འཇུག་པ་གཡོ་བའི་སེམས་དང་ཀུན་རྫོབ་ཏུ་
ཡོད་པ་མིན་པར་འཛིན་པ་ལྟ་བུའི་དགག་པའི་རྣམ་ཅན་འདུ་བའི་
སེམས་དང་། དོན་དམ་དུ་ཡོད་ཀྱང་ཀུན་རྫོབ་ཏུ་ཡོད་པ་མིན་པར་
འཛིན་པ་ལྟ་བུ་དགག་སྒྲུབ་ཆ་མཉམ་པའི་སེམས་ནི་བཀྲམ་པའི་
སེམས་དང་། ཀུན་རྫོབ་ཏུ་ཡོད་པ་མིན། དོན་དམ་དུ་མེད་པ་ཡང་མིན་
པར་འཛིན་པ་ལྟ་བུའི་དགག་སྒྲུབ་གཉིས་ཀ་འགོག་པའི་རྣམ་པར་
ཅན་ནི་བཙུམ་པའི་སེམས་སུ་འཇོག་དགོས་པའི་ཕྱིར། གསེར་འཕྲེང་
ལས། འདིར་འཕགས་པ་ལ་གཡོ་བ་སོགས་སྦྱོར་བ་ནི་དགག་སྒྲུབ་
གཉིས་ཀ་གཉིས་མིན་གྱི་སེམས་ཙམ་ཞིག་ལ་བྱ་ཡི་ལྟ་བ་བཅུ་བཞིར་མི་
བཟུང་ངོ་ཞེས་གསུངས་པའི་( ༤༨བ) ཕྱིར། ཡང་ཁོ་ན་རེ། སྐབས་འདིའི་
བདག་དང་འཇིག་རྟེན་ཞེས་པའི་བདག་གང་ཟག་གི་བདག་ལ་མི་
བྱེད་པར་ཐལ། དེ་མི་རྟག་པར་ལྟ་བ་དེ་རྒྱུ་མེད་དུ་འཛིན་པའི་ཆ་ད་ལྟ་
བ་བྱེད་རིགས་པའི་ཕྱིར་ན་མ་ཁྱབ། བདག་དང་གང་ཟག་གི་བདག་
གཉིས་ཁྱད་མེད་དུ་རྒྱུ་མེད་པར་འཛིན་པའི་ཆ་ནས་ཆད་ལྟར་འགྲོ་ལ་

གདགས་གཞི་ཕུང་པོ་ལྔ་རྒྱུ་མེད་པར་འཛིན་པའི་ཆ་ནས་ཀྱང་ཆད་
ལྟར་འགྱུར་བའི་ཕྱིར། གསེར་འཕྲེང་ལས། བདག་དང་འཇིག་རྟེན་ནི་
སེམས་ཅན་དང་སྣོད་ཀྱི་འཇིག་རྟེན་ཡིན་ལ་འདི་དག་རྟག་མི་རྟག་
སོགས་སུ་དྲི་བ་པོའི་བསམ་པ་ནི། གང་ཟག་གི་བདག་དང་དེས།
ལོངས་སྤྱོད་པའི་གཞི་ལ་བསམ་པའོ་ཞེས་གསུངས་པའི་ཕྱིར། བྱས་པ་
ལ་ཁོ་ན་རེ། གང་ཟག་གི་བདག་ཡོད་པར་ཐལ། དེ་གང་ལ་གདགས་
པའི་གདགས་གཞིའི་ཕུང་པོ་ལྔ་ཡོད་པའི་ཕྱིར་ན་མ་ཁྱབ། དེའི་
གདགས་གཞིའི་ཕུང་པོ་ཡོད་ཀྱང་དེ་དེའི་བཏགས་ཆོས་ཡིན་མི་དགོས་
པའི་ཕྱིར། ཡང་ཁོ་ན་རེ། དེ་མི་འཐད་པར་ཐལ། སྐབས་འདིའི་བདག་
ཡོད་པའི་ཕྱིར། དེར་ཐལ། དེ་དེ་བཞིན་གཤེགས་པ་ལ་བྱེད་པའི་ཕྱིར།
རིགས་པའི་རྒྱ་མཚོ་ལས། འདིར་འཇིག་རྟེན་ནི་བདག་ལ་ཟེར་ལ་དེ་དེ་
བཞིན་གཤེགས་པ་ལ་ཡང་བྱ་བས་འདིར་དེ་ཐམས་ཅད་སངས་རྒྱས་
ལ་སྦྱར་ལ་ཞེས་གསུངས་པའི་ཕྱིར་ན་མ་ཁྱབ། དེ་བཞིན་གཤེགས་པ་
དོན་དམ་པར་ཡོད་ན་སྔར་བཤད་པ་ལྟར་གྱི་རྟག་མི་རྟག་སོགས་སུ་
འཛིན་པའི་ཉེས་པས་རེག་པར་འགྱུར་བའི་དོན་ཡིན་པའི་ཕྱིར། དེར་
ཐལ། དེ་ལྟར་འཛིན་པ་དེ་དེ་བཞིན་གཤེགས་པའི་དེ་ཁོ་ན་ཉིད་ལ་
ལོག་པར་ཞུགས་ཤིང་( ༤༩ན) སྤོང་བ་ཡིན་པས་སངས་རྒྱས་ཀྱི་དེ་ཉིད་
མི་མཐོང་ལ། དེ་ལྟར་མི་འཛིན་པ་དེ་བཞིན་གཤེགས་པའི་དེ་ཉིད་
མཐོང་བའི་དོན་དུ་བཤད་པའི་ཕྱིར། རིགས་པའི་རྒྱ་མཚོ་ལས། སྤྲོས་
པས་རྟོགས་པས་བློ་མིག་མ་བསླད་ན་མཐོང་བར་དོན་གྱིས་བསྟན་
པའི་ཕྱིར། ཞེས་གསུངས། སྨྲས་པ། ཐུབ་རྣམས་གཙུག་སྐྱེས་མཐོན་ཀའི་

འཁྲི་ཤིང་ཚལ། །གང་གི་ཞབས་མཐིལ་སྣང་བྱེད་ཐིག་ལེར་འཕོས། །
མཁྱེན་བཟང་རྣམས་ཀྱི་མཁྱེན་རབ་མཁའ་ལྡིང་ཡང་། །ཤེས་ཁྱད་བྱེད་
ངོའི་ཀུན་གསལ་ཕ་མཐར་ངལ། །རི་བོ་བརླག་པའི་སྟོབས་ལྡན་གསེར་
མིག་ཅན། །ཉེ་དབང་ཚིག་གིས་དབང་དུ་བྱེད་ཅེས་གྲགས། །ངག་གི་
དབང་པོའི་འཕྲིན་ལས་ཟླ་བའི་ཟེར། །སྙིང་ལ་རེག་པས་ཡུམ་དོན་ཀུ་
མུད་རྒོད། །རིག་པའི་མཐར་སོན་སེངྒེ་བཟང་དང་བདག །བློ་གྲོས་རྡུལ་
དང་རྡུལ་བརྩེགས་མཚུངས་པ་ཡང་། །དྲི་མེད་རིག་པའི་སྲང་ལ་ལེགས་
བཤད་གཉིས། །གཞལ་བར་བྱས་ཚེ་ལྕི་དང་ཡང་མ་གྱུར། །ཡལ་འདབ་
དམར་པོའི་མཆུ་སྒྲོས་རྣམ་རྒྱས་ཤིང༌།།མེ་ཏོག་དཀར་པོའི་དོ་ཤལ་
འཛུམ་པ་ཅན། །འཁྲི་ཤིང་མཛེས་མའི་རོལ་རྩེད་འདིས་ཐོབ་ཅེས། །
ཚིག་དོན་སྡེབ་ལེགས་ཕོ་ཉས་གསར་བར་སྒྲོགས། །རྒྱ་བོད་གཞུང་དང་
ཁྱད་པར་དུ། །རྒྱལ་བ་གཉིས་པའི་ལེགས་བཤད་ལ། །རིང་དུ་སྦྱངས་
ནས་འདི་བགྱིས་མོད། །ནོངས་ན་མཁས་རྣམས་བཟོད་པར་མཛོད། །
འདིར་འབད་དགེ་ཚོགས་ཉི་འོད་ཀྱིས། །འཇིག་རྟེན་རྨོངས་པའི་མུན་
བསལ་ནས། །དགེ་( ༤༩བ) ལེགས་འདབ་སྟོང་རྒྱས་པའི་རྩེར། །ཀུན་
མཁྱེན་ཟེའུ་འབྲུ་སྨིན་གྱུར་ཅིག །ཅེས་པ་འདི་ཡང་ཀུན་མཁྱེན་ཆེན་པོ་
འཇམ་དབྱངས་བཞད་པའི་རྡོ་རྗེ་ཡབ་སྲས་རྣམས་ཀྱི་ཞབས་རྡུལ་སྤྱི་
བོས་བསྟེན་པའི་ཤཱཀྱའི་དགེ་སློང་འཇམ་དབྱངས་བསྟན་པའི་ཉི་མས་
ཆོས་སྡེ་ཆེན་པོ་དགའ་ལྡན་ཆོས་འཁོར་གླིང་དུ། མཇུག་རྫོགས་པར་
བྲིས་པའི་ཡི་གེ་པ་ནི་དཔྱོད་ལྡན་བློ་གྲོས་ཀྱི་མིག་ཅན་དར་རྒྱས་རྒྱ་
མཚོས་བཀྲིས་པ་ཛ་ཡནྟྲ།། །།

པར་འདི་འཇམ་དབྱངས་བཞད་པའི་མདོ་སྔགས་ཀྱི། །བསྟན་པའི་
རྒྱལ་མཚན་འཛིན་པའི་ཆོས་སྡེ་ནས།།འཇམ་དབྱངས་བླ་མའི་
གཟིགས་པ་རྣམ་པ་ལྔའི། །གཟི་བྱིན་དཔལ་ལྡན་གཙུག་ལག་ཁང་དུ་
བསྒྲུབས། །སརྦ་མངྒ་ལཾ།། །།
སེ་ར་ཐེག་ཆེན་གླིང་གི་གཞུང་གསར་འཛིན་གྲྭའི་དགེ་སློབ་ཐུན་མོང་ནས་རྒྱ་ཆེའི་སློབ་
གཉེར་བའི་དགོས་མཁོ་ཉག་གཅིག་ཏུ་དམིགས་ཏེ། དེབ་འདིའི་པར་སྐྲུན་གྱི་རྒྱུ་སྦྱོར་དུ་སྒོར་
ཞལ་འདེབས་སུ་ཕུལ།

(གངས་ཅན་ཁྱད་ནོར་》དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། དབང་གྲགས། བློ་བཟང་བསྟན་འཛིན། ཚེ་རིང༌།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ།
བློ་བཟང་འཕགས་མཆོག །ཕུར་བུ། ཕུན་ཚོགས་ཚོགས་གཉིས།
བློ་བཟང་དམ་ཆོས། ཚེ་རིང་བཀྲ་ཤིས། བློ་བཟང་འཇིགས་མེད།
འཕྲིན་ལས། ཡེ་ཤེས། བུ་ཆུང་། བསམ་གྲུབ། ཚེ་རིང་མ།
རྡོ་རྗེ་མཚོ། ཚེ་རིང་ཆོས་སྒྲོན། བཀྲ་གཡང༌། བྱམས་པ་ཆོས་སྒྲོན།
བསོད་ནམས་དབྱངས་ཅན། ། ལྷ་སྐྱིད། ལྷག་པ་སྒྲོལ་མ།

གངས་ཅན་ཁྱད་ནོར་དཔེ་ཚོགས།
པོད་ཕྲེང་བཞི་བརྒྱ་བཅུ་མེད་གཅིག
ན་།
༄༅།།ཕར་ཕྱིན་སྐབས་བཞི་པའི་སྡོམ་འགྲེལ་དང་ཤེས་ཁྱད་བྱེད་ངོའི་མཚན་ཉིད་བཞིའི་རྣམ་གཞག་བཞུགས་སོ།།
